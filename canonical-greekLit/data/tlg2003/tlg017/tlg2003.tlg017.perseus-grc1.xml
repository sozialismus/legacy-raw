
<TEI.2>
  <teiHeader>
    <fileDesc>
      <titleStmt>
        <title>Contra Galilaeos</title>
        <author>Julian the Emperor</author>
        <editor>Wilmer Cave (France) Wright</editor>
        <sponsor>Perseus Project, Tufts University</sponsor>
        <principal>Gregory Crane</principal>
        <respStmt>
          <resp>Prepared under the supervision of</resp>
          <name>Lisa Cerrato</name>
          <name>Rashmi Singhal</name> 
          <name>Bridget Almas</name>
        </respStmt>   
        <funder n="org:Google">Google Digital Humanities Awards Program</funder>
      </titleStmt>
      <publicationStmt>
        <publisher>Trustees of Tufts University</publisher>
        <pubPlace>Medford, MA</pubPlace>
        <authority>Perseus Project</authority>
        <date type="release">2011-09-12</date>
      </publicationStmt>
      <sourceDesc>
        <biblStruct>
          <monogr>
            <title>Works, Vol 3</title>
            <author>Julian the Emperor</author>
            <editor>Wilmer Cave (France) Wright</editor>       
            <imprint>
              <publisher>William Heinemann, Harvard University Press</publisher>
              <pubPlace>London; Cambridge, MA.</pubPlace>
              <date>1923</date>
            </imprint>
            <biblScope unit="volume">1-3</biblScope>
          </monogr>
          <ref target="https://archive.org/details/worksofemperorj01juli">Internet Archive</ref>
          <ref target="https://archive.org/details/worksofemperorj02juli">Internet Archive</ref>
          <ref target="https://archive.org/details/worksofemperorj03juli">Internet Archive</ref>
        </biblStruct>
        <p>Keyboarding</p></sourceDesc>
    </fileDesc>
    <encodingDesc>
<refsDecl doctype="TEI.2">
<state delim="." n="chunk" unit="orgpage"/>
</refsDecl>

    </encodingDesc>

    <profileDesc>
      <langUsage>
	<language id="greek">Greek</language>
      </langUsage>
    </profileDesc>
  </teiHeader>

  <text id="tlg2003.tlg017.perseus-grc1"><body>
<pb id="v.2.p.318"></pb>
  <head>ΙΟΥΛΙΑΝΟΥ ΑΥΤΟΚΡΑΤΟΡΟΣ ΚΑΤΑ ΓΑΛΙΛΑΙΩΝ ΛΟΓΟΣ <num n="1">α</num></head><p>
<milestone n="39a" unit="orgpage"/> Καλῶς ἔχειν ἔμοιγε φαίνεται τὰς αἰτίας ἐκθέσθαι
πᾶσιν ἀνθρώποις, ὑφ̓ ὧν ἐπείσθην ὅτι τῶν
Γαλιλαίων ἡ σκευωρία πλάσμα ἐστὶν ἀνθρώπων
<milestone n="39b" unit="orgpage"/> ὑπὸ κακουργίας συντεθέν. ἔχουσα μὲν οὐδὲν θεῖον,
ἀποχρησαμένη δὲ τῷ φιλομύθῳ καὶ παιδαριώδει
καὶ ἀνοήτῳ τῆς ψυχῆς μορίῳ, τὴν τερατολογίαν
εἰς πίστιν ἤγαγεν ἀληθείας.
<milestone n="41e" unit="orgpage"/> Μέλλων δὲ ὑπὲρ τῶν πρώτων λεγομένων
δογμάτων ἁπάντων ποιεῖσθαι τὸν λόγον, ἐκεῖνο
βούλομαι πρῶτον εἰπεῖν, ὅτι χρὴ τοὺς ἐντυγχάνοντας,
εἴπερ ἀντιλέγειν ἐθέλοιεν, ὥσπερ ἐν δικαστηρίῳ
μηδὲν ἔξωθεν πολυπραγμονεῖν μηδέ, τὸ
λεγόμενον, ἀντικατηγορεῖν, ἕως ἂν ὑπὲρ τῶν παῤ
<milestone n="42a" unit="orgpage"/> αὐτοῖς ἀπολογήσωνται. ἄμεινον μὲν γὰρ οὕτω,
καὶ σαφέστερον ἰδίαν μὲν ἐνστήσασθαι πραγματείαν,
ὅταν τι τῶν παῤ ἡμῖν εὐθύνειν θέλωσιν, ἐν
οἷς δὲ πρὸς τὰς παῤ ἡμῶν εὐθύνας ἀπολογοῦνται,
μηδὲν ἀντικατηγορεῖν.
<milestone n="42e" unit="orgpage"/> Μικρὸν δὲ ἀναλαβεῖν ἄξιον, ὅθεν ἡμῖν ἥκει καὶ
ὅπως ἔννοια θεοῦ τὸ πρῶτον, εἶτα παραθεῖναι τὰ
παρὰ τοῖς Ἕλλησι καὶ παρὰ τοῖς Ἑβραίοις ὑπὲρ
<pb id="v.2.p.320"></pb>
<milestone n="43a" unit="orgpage"/> τοῦ θείου λεγόμενα, καὶ μετὰ τοῦτο ἐπανερέσθαι
τοὺς οὔτε Ἕλληνας οὔτε Ἰουδαίους, ἀλλὰ τῆς
Γαλιλαίων ὄντας αἱρέσεως, ἀνθ̓ ὅτου πρὸ τῶν
ἡμετέρων εἵλοντο τὰ παῤ ἐκείνοις, καὶ ἐπὶ τούτῳ,
τί δή ποτε μηδ̓ ἐκείνοις ἐμμένουσιν, ἀλλὰ κἀκείνων
ἀποστάντες ἰδίαν ὁδὸν ἐτράποντο. ὁμολογήσαντες
μὲν οὐδὲν τῶν καλῶν οὐδὲ τῶν σπουδαίων
οὔτε τῶν παῤ ἡμῖν τοῖς Ἕλλησιν οὔτε τῶν παρὰ
τοῖς ἀπὸ Μωυσέως Ἑβραίοις, ἀπ̓ ἀμφοῖν δὲ τὰς
παραπεπηγυίας τούτοις τοῖς ἔθνεσιν ὥσπερ τινὰς
<milestone n="43b" unit="orgpage"/> Κῆρας δρεπόμενοι, τὴν ἀθεότητα μὲν ἐκ τῆς
Ἰουδαϊκῆς ῥᾳδιουργίας, φαῦλον δὲ καὶ ἐπισεσυρμένον
βίον ἐκ τῆς παῤ ἡμῖν ῥᾳθυμίας καὶ χυδαιότητος,
τοῦτο τὴν ἀρίστην θεοσέβειαν ἠθέλησαν ὀνομάζεσθαι.
<milestone n="52b" unit="orgpage"/> Ὅτι δὲ οὐ διδακτόν, ἀλλὰ φύσει τὸ εἰδέναι
θεὸν τοῖς ἀνθρώποις ὑπάρχει, τεκμήριον ἡμῖν
ἔστω πρῶτον ἡ κοινὴ πάντων ἀνθρώπων ἰδίᾳ καὶ
δημοσίᾳ καὶ κατ̓ ἄνδρα καὶ ἔθνη περὶ τὸ θεῖον
προθυμία. ἅπαντες γὰρ ἀδιδάκτως θεῖόν τι πεπιστεύκαμεν,
ὑπὲρ οὗ τὸ μὲν ἀκριβὲς οὔτε πᾶσι ῥᾴδιον
γινώσκειν οὔτε τοῖς ἐγνωκόσιν εἰπεῖν εἰς πάντας
δυνατόν... ταύτῃ δὴ τῇ κοινῇ πάντων ἀνθρώπων
ἐννοίᾳ πρόσεστι καὶ ἄλλη. πάντες γὰρ οὐρανῷ
<milestone n="52c" unit="orgpage"/> καὶ τοῖς ἐν αὐτῷ φαινομένοις θεοῖς οὕτω δή τι
φυσικῶς προσηρτήμεθα, ὡς καὶ εἴ τις ἄλλον
ὑπέλαβε παῤ αὐτοὺς τὸν θεόν, οἰκητήριον αὐτῷ
πάντως τὸν οὐρανὸν ἀπένειμεν, οὐκ ἀποστήσας
αὐτὸν τῆς γῆς, ἀλλ̓ οἷον ὡς εἰς τιμιώτερον τοῦ
﻿<pb id="v.2.p.322"></pb>
παντὸς ἐκεῖνο τὸν βασιλέα καθίσας τῶν ὅλων
ἐφορᾶν ἐκεῖθεν ὑπολαμβάνων τὰ τῇδε.
<milestone n="69b" unit="orgpage"/> Τί δεῖ μοι καλεῖν Ἕλληνας καὶ Ἑβραίους
ἐνταῦθα μάρτυρας; οὐδεὶς ἔστιν, ὃς οὐκ ἀνατείνει
μὲν εἰς οὐρανὸν τὰς χεῖρας εὐχόμενος, ὀμνύων δὲ
θεὸν ἤτοι θεούς, ἔννοιαν ὅλως τοῦ θείου λαμβάνων,
ἐκεῖσε φέρεται. καὶ τοῦτο οὐκ ἀπεικότως ἔπαθον.
ὁρῶντες γὰρ οὔτε πληθυνόμενον οὔτε ἐλαττούμενόν
τι τῶν περὶ τὸν οὐρανὸν οὔτε τρεπόμενον
οὔτε πάθος ὑπομένον τι τῶν ἀτάκτων, ἀλλ̓ ἐναρμόνιον
μὲν αὐτοῦ τὴν κίνησιν, ἐμμελῆ δὲ τὴν τάξιν,
<milestone n="69c" unit="orgpage"/> ὡρισμένους δὲ φωτισμοὺς σελήνης, ἡλίου δὲ ἀνατολὰς
καὶ δύσεις ὡρισμένας ἐν ὡρισμένοις ἀεὶ
καιροῖς, εἰκότως θεὸν καὶ θεοῦ θρόνον ὑπέλαβον.
τὸ γὰρ τοιοῦτον, ἅτε μηδεμιᾷ προσθήκῃ πληθυνόμενον
μηδὲ ἐλαττούμενον ἀφαιρέσει, τῆς τε κατ̓
ἀλλοίωσιν καὶ τροπὴν ἐκτὸς ἱστάμενον μεταβολῆς
πάσης καθαρεύει φθορᾶς καὶ γενέσεως, ἀθάνατον
δὲ ὂν φύσει καὶ ἀνώλεθρον παντοίας ἐστὶ καθαρὸν
κηλῖδος· ἀίδιον δὲ καὶ ἀεικίνητον, ὡς ὁρῶμεν, ἤτοι
<milestone n="69d" unit="orgpage"/> παρὰ ψυχῆς κρείττονος καὶ θειοτέρας ἐνοικούσης
αὐτῷ, ὥσπερ, οἶμαι, τὰ ἡμέτερα σώματα παρὰ
τῆς ἐν ἡμῖν ψυχῆς, φέρεται κύκλῳ περὶ τὸν μέγαν
δημιουργόν, ἢ πρὸς αὐτοῦ τοῦ θεοῦ τὴν κίνησιν
παραδεξάμενον τὸν ἄπειρον ἐξελίττει κύκλον ἀπαύστῳ
καὶ αἰωνίῳ φορᾷ.
<pb id="v.2.p.324"></pb>
<milestone n="44a" unit="orgpage"/> Οὐκοῦν Ἕλληνες μὲν τοὺς μύθους ἔπλασαν ὑπὲρ
τῶν θεῶν ἀπίστους καὶ τερατώδεις. καταπιεῖν
<milestone n="44b" unit="orgpage"/> γὰρ ἔφασαν τὸν Κρόνον τοὺς παῖδας εἶτ̓ αὖθις
ἐμέσαι. καὶ γάμους ἤδη παρανόμους· μητρὶ γὰρ
ὁ Ζεὺς ἐμίχθη καὶ παιδοποιησάμενος ἐξ αὐτῆς
ἔγημε μὲν αὐτὸς τὴν αὑτοῦ θυγατέρα, μᾶλλον δὲ
οὐδὲ ἔγημεν, ἀλλὰ μιχθεὶς ἁπλῶς ἄλλῳ παραδέδωκεν
αὐτήν. εἶτα οἱ Διονύσου σπαραγμοὶ καὶ
μελῶν κολλήσεις. τοιαῦτα οἱ μῦθοι τῶν Ἑλλήνων
<milestone n="75a" unit="orgpage"/> φασίν. τούτοις παράβαλλε τὴν Ἰουδαϊκὴν διδασκαλίαν,
καὶ τὸν φυτευόμενον ὑπὸ τοῦ θεοῦ παράδεισον
καὶ τὸν ὑπ̓ αὐτοῦ πλαττόμενον Ἀδάμ, εἶτα
τὴν γινομένην αὐτῷ γυναῖκα. λέγει γὰρ ὁ θεός
<q>Οὐ καλὸν εἶναι τὸν ἄνθρωπον μόνον· ποιήσωμεν
αὐτῷ βοηθὸν κατ̓ αὐτόν,</q> πρὸς οὐδὲν μὲν αὐτῷ
τῶν ὅλων βοηθήσασαν, ἐξαπατήσασαν δὲ καὶ
γενομένην παραίτιον αὐτῷ τε ἐκείνῳ καὶ ἑαυτῇ
<milestone n="75b" unit="orgpage"/> τοῦ πεσεῖν ἔξω τῆς τοῦ παραδείσου τρυφῆς.
Ταῦτα γάρ ἐστι μυθώδη παντελῶς. ἐπεὶ πῶς
εὔλογον ἀγνοεῖν τὸν θεόν, ὅτι τὸ γινόμενον ὑπ̓
αὐτοῦ πρὸς βοήθειαν οὐ πρὸς καλοῦ μᾶλλον, ἀλλὰ
<milestone n="86a" unit="orgpage"/> πρὸς κακοῦ τῷ λαβόντι γενήσεται; τὸν γὰρ ὄφιν
τὸν διαλεγόμενον πρὸς τὴν Εὔαν ποδαπῇ τινι
χρῆσθαι φήσομεν διαλέκτῳ; ἆρα ἀνθρωπείᾳ; καὶ
τί διαφέρει τῶν παρὰ τοῖς Ἕλλησι πεπλασμένων
<milestone n="89a" unit="orgpage"/> μύθων τὰ τοιαῦτα; τὸ δὲ καὶ τὸν θεὸν ἀπαγορεύειν
τὴν διάγνωσιν καλοῦ τε καὶ φαύλου τοῖς ὑπ̓
αὐτοῦ πλασθεῖσιν ἀνθρώποις ἆῤ οὐχ ὑπερβολὴν
<pb id="v.2.p.326"></pb>
ἀτοπίας ἔχει; τί γὰρ ἂν ἠλιθιώτερον γένοιτο τοῦ
μὴ δυναμένου διαγινώσκειν καλὸν καὶ πονηρόν;
δῆλον γάρ, ὅτι τὰ μὲν οὐ φεύξεται, λέγω δὲ τὰ
κακά, τὰ δὲ οὐ μεταδιώξει, λέγω δὲ τὰ καλά.
κεφάλαιον δέ, φρονήσεως ἀπηγόρευσεν ὁ θεὸς
ἀνθρώπῳ γεύσασθαι, ἧς οὐδὲν ἂν εἴη τιμιώτερον
<milestone n="89b" unit="orgpage"/> ἀνθρώπῳ. ὅτι γὰρ ἡ τοῦ καλοῦ καὶ τοῦ χείρονος
διάγνωσις οἰκεῖόν ἐστιν ἔργον φρονήσεως, πρόδηλόν
<milestone n="93d" unit="orgpage"/> ἐστί που καὶ τοῖς ἀνοήτοις· ὥστε τὸν ὄφιν εὐεργέτην
μᾶλλον, ἀλλ̓ οὐχὶ λυμεῶνα τῆς ἀνθρωπίνης
<milestone n="93e" unit="orgpage"/> γενέσεως εἶναι. ἐπὶ τούτοις ὁ θεὸς δεῖ λέγεσθαι
βάσκανος. ἐπειδὴ γὰρ εἶδε μετασχόντα τῆς φρονήσεως
τὸν ἄνθρωπον, ἵνα μή, φησί, γεύσηται τοῦ
ξύλου τῆς ζωῆς, ἐξέβαλεν αὐτὸν τοῦ παραδείσου
διαρρήδην εἰπών· <q>Ἰδού, Ἀδὰμ γέγονεν ὡς εἷς ἐξ
ἡμῶν τοῦ γινώσκειν καλὸν καὶ πονηρόν. καὶ νῦν
μήποτε ἐκτείνῃ τὴν χεῖρα καὶ λάβῃ ἀπὸ τοῦ ξύλου
τῆς ζωῆς καὶ φάγῃ καὶ ζήσεται εἰς τὸν αἰῶνα.</q>
<milestone n="94a" unit="orgpage"/> τούτων τοίνυν ἕκαστον εἰ μὴ μῦθος ἔχων θεωρίαν
ἀπόρρητον εἴη, ὅπερ ἐγὼ νενόμικα, πολλῆς γέμουσιν
οἱ λόγοι περὶ τοῦ θεοῦ βλασφημίας. τὸ
γὰρ ἀγνοῆσαι μέν, ὡς ἡ γινομένη βοηθὸς αἰτία
τοῦ πτώματος ἔσται καὶ τὸ ἀπαγορεῦσαι καλοῦ
καὶ πονηροῦ γνῶσιν, ὃ μόνον ἔοικε συνέχειν τὸν
νοῦν τὸν ἀνθρώπινον, καὶ πρόσετι τὸ ζηλοτυπῆσαι,
<pb id="v.2.p.328"></pb>
μὴ τοῦ ξύλου τῆς ζωῆς μεταλαβὼν ἄνθρωπος
ἀθάνατος ἐκ θνητοῦ γένηται, φθονεροῦ καὶ βασκάνου λίαν ἐστίν.
<milestone n="96c" unit="orgpage"/> Ὑπὲρ δὲ ὧν ἐκεῖνοί τε ἀληθῶς δοξάξουσιν ἡμῖν
τε ἐξ ἀρχῆς οἱ πατέρες παρέδοσαν, ὁ μὲν ἡμέτερος
ἔχει λόγος ὡδὶ τὸν προσεχῆ τοῦ κόσμου τούτου
δημιουργόν... ὑπὲρ γὰρ θεῶν τῶν ἀνωτέρω τούτου
Μωυσῆς μὲν εἴρηκεν οὐδὲν ὅλως, ὅς γε οὐδὲ ὑπὲρ
<milestone n="96d" unit="orgpage"/> τῆς τῶν ἀγγέλων ἐτόλμησέ τι φύσεως· ἀλλ̓ ὅτι
μὲν λειτουργοῦσι τῷ θεῷ πολλαχῶς καὶ πολλάκις
εἶπεν, εἴτε δὲ γεγονότες, εἴτε ἀγένητοι, εἴτε ὑπ̓
ἄλλου μὲν γεγονότες, ἄλλῳ δὲ λειτουργεῖν τεταγμένοι,
εἴτε ἄλλως πως, οὐδαμόθεν διώρισται.
περὶ δὲ οὐρανοῦ καὶ γῆς καὶ τῶν ἐν αὐτῇ τίνα
τρόπον διεκοσμήθη διέξεισι. καὶ τὰ μέν φησι
κελεῦσαι τὸν θεὸν γενέσθαι, ὥσπερ φῶς καὶ στερέωμα,
τὰ δὲ ποιῆσαι, ὥσπερ οὐρανὸν καὶ γῆν,
<milestone n="96e" unit="orgpage"/> ἥλιόν τε καὶ σελήνην, τὰ δὲ ὄντα, κρυπτόμενα δὲ
τέως, διακρῖναι, καθάπερ ὕδωρ, οἶμαι, καὶ τὴν
ξηράν. πρὸς τούτοις δὲ οὐδὲ περὶ γενέσεως ἢ
περὶ ποιήσεως τοῦ πνεύματος εἰπεῖν ἐτόλμησεν,
ἀλλὰ μόνον <q>Καὶ πνεῦμα θεοῦ ἐπεφέρετο ἐπάνω
τοῦ ὕδατος</q>· πότερον δὲ ἀγένητόν ἐστιν ἢ γέγονεν, οὐδὲν διασαφεῖ.
<milestone n="49a" unit="orgpage"/> Ἐνταῦθα παραβάλωμεν, εἰ βούλεσθε, τὴν
Πλάτωνος φωνήν. τί τοίνυν οὗτος ὑπὲρ τοῦ
δημιουργοῦ λέγει καὶ τίνας περιτίθησιν αὐτῷ
<pb id="v.2.p.330"></pb>
φωνὰς ἐν τῇ κοσμογενείᾳ σκόπησον, ἵνα τὴν
Πλάτωνος καὶ Μωυσέως κοσμογένειαν ἀντιπαραβάλωμεν
ἀλλήλαις. οὕτω γὰρ ἂν φανείη, τίς ὁ
κρείττων καὶ τίς ἄξιος τοῦ θεοῦ μᾶλλον, ἆῤ ὁ τοῖς
εἰδώλοις λελατρευκὼς Πλάτων ἢ περὶ οὗ φησιν ἡ
<milestone n="49b" unit="orgpage"/> γραφή, ὅτι στόμα κατὰ στόμα ὁ θεὸς ἐλάλησεν
αὐτῷ. <q>Ἐν ἀρχῇ ἐποίησεν ὁ θεὸς τὸν οὐρανὸν καὶ
τὴν γῆν. ἡ δὲ γῆ ἦν ἀόρατος καὶ ἀκατασκεύαστος,
καὶ σκότος ἐπάνω τῆς ἀβύσσου, καὶ πνεῦμα θεοῦ
ἐπεφέρετο ἐπάνω τοῦ ὕδατος. καὶ εἶπεν ὁ θεός
Γενηθήτω φῶς, καὶ ἐγένετο φῶς. καὶ εἶδεν ὁ
θεὸς τὸ φῶς, ὅτι καλόν. καὶ διεχώρισεν ὁ θεὸς
ἀνὰ μέσον τοῦ φωτὸς καὶ ἀνὰ μέσον τοῦ σκότους.
καὶ ἐκάλεσεν ὁ θεὸς τὸ φῶς ἡμέραν καὶ τὸ σκότος
ἐκάλεσε νύκτα. καὶ ἐγένετο ἑσπέρα καὶ ἐγένετο
πρωί, ἡμέρα μία. καὶ εἶπεν ὁ θεός· Γενηθήτω
<milestone n="49c" unit="orgpage"/> στερέωμα ἐν μέσῳ τοῦ ὕδατος. καὶ ἐκάλεσεν ὁ
θεὸς τὸ στερέωμα οὐρανόν. καὶ εἶπεν ὁ θεός·
Συναχθήτω τὸ ὕδωρ τὸ ὑποκάτω τοῦ οὐρανοῦ εἰς
συναγωγὴν μίαν καὶ ὀφθήτω ἡ ξηρά. καὶ ἐγένετο
οὕτως. καὶ εἶπεν ὁ θεός· Βλαστησάτω ἡ γῆ βοτάνην
χόρτου καὶ ξύλον κάρπιμον. καὶ εἶπεν ὁ
θεός· Γενηθήτωσαν φωστῆρες ἐν τῷ στερεώματι
τοῦ οὐρανοῦ, ἵνα ὦσιν εἰς φαῦσιν ἐπὶ τῆς γῆς.
καὶ ἔθετο αὐτοὺς ὁ θεὸς ἐν τῷ στερεώματι τοῦ
<milestone n="49d" unit="orgpage"/> οὐρανοῦ, ὥστε ἄρχειν τῆς ἡμέρας καὶ τῆς νυκτός.</q>
Ἐν δὴ τούτοις Μωυσῆς οὔτε τὴν ἄβυσσον πεποιῆσθαί
φησιν ὑπὸ τοῦ θεοῦ οὔτε τὸ σκότος
οὔτε τὸ ὕδωρ· καίτοι χρῆν δήπουθεν εἰπόντα περὶ
﻿<pb id="v.2.p.332"></pb>
τοῦ φωτός, ὅτι προστάξαντος θεοῦ γέγονεν, εἰπεῖν
ἔτι καὶ περὶ τῆς νυκτὸς καὶ περὶ τῆς ἀβύσσου καὶ
περὶ τοῦ ὕδατος. ὁ δὲ οὐδὲν εἶπεν ὡς περὶ οὐ
γεγονότων ὅλως, καίτοι πολλάκις ἐπιμνησθεὶς
αὐτῶν. πρὸς τούτοις οὔτε τῆς τῶν ἀγγέλων μέμνηται
γενέσεως ἢ ποιήσεως οὐδ̓ ὅντινα τρόπον
<milestone n="49e" unit="orgpage"/> παρήχθησαν, ἀλλὰ τῶν περὶ τὸν οὐρανὸν μόνον
καὶ περὶ τὴν γῆν σωμάτων, ὡς εἶναι τὸν θεὸν
κατὰ τὸν Μωυσέα ἀσωμάτων μὲν οὐδενὸς ποιητήν,
ὕλης δὲ ὑποκειμένης κοσμήτορα. τὸ γὰρ <q>Ἡ δὲ
γῆ ἦν ἀόρατος καὶ ἀκατασκεύαστος</q> οὐδὲν ἕτερόν
ἐστιν ἢ τὴν μὲν ὑγρὰν καὶ ξηρὰν οὐσίαν ὕλην ποιοῦντος,
κοσμήτορα δὲ αὐτῆς τὸν θεὸν εἰσάγοντος.
<milestone n="57b" unit="orgpage"/> Ὅ γε μὴν Πλάτων ἄκουε περὶ τοῦ κόσμου τί
<milestone n="57c" unit="orgpage"/> φησιν. <q>Ὁ δὴ πᾶς οὐρανὸς ἢ κόσμος—ἢ καὶ ἄλλο,
ὅ τί ποτε ὀνομαζόμενος μάλιστα ἂν δέχοιτο, τοῦτο
ἡμῖν ὠνομάσθω—πότερον ἦν ἀεί, γενέσεως ἀρχὴν
ἔχων οὐδεμίαν, ἢ γέγονεν, ἀπ̓ ἀρχῆς τινος ἀρξάμενος;
γέγονεν· ὁρατὸς γὰρ ἅπτος τέ ἐστι καὶ
σῶμα ἔχων. πάντα δὲ τὰ τοιαῦτα αἰσθητά, τὰ
δὲ αἰσθητά, δόξῃ περιληπτὰ μετὰ αἰσθήσεως,
γιγνόμενα καὶ γεννητὰ ἐφάνη ... οὕτως οὖν κατὰ
τὸν λόγον τὸν εἰκότα δεῖ λέγειν τόνδε τὸν κόσμον
ζῷον ἔμψυχον ἔννουν τε τῇ ἀληθείᾳ διὰ τὴν τοῦ
<milestone n="57d" unit="orgpage"/> θεοῦ γενέσθαι πρόνοιαν.</q>
<milestone n="57e" unit="orgpage"/> Ἕν δὲ ἑνὶ παραβάλωμεν μόνον· τίνα καὶ ποδαπὴν
<pb id="v.2.p.334"></pb>
ποιεῖται δημηγορίαν ὁ θεὸς ὁ παρὰ Μωυσῇ
καὶ ποδαπὴν ὁ παρὰ Πλάτωνι;
<milestone n="58a" unit="orgpage"/> <q>Καὶ εἶπεν ὁ θεός· Ποιήσωμεν ἄνθρωπον κατ̓
εἰκόνα ἡμετέραν καὶ καθ̓ ὁμοίωσιν. καὶ ἀρχέτωσαν
τῶν ἰχθύων τῆς θαλάσσης καὶ τῶν πετεινῶν
τοῦ οὐρανοῦ καὶ τῶν κτηνῶν καὶ πάσης τῆς
γῆς καὶ πάντων τῶν ἑρπετῶν τῶν ἑρπόντων ἐπὶ
τῆς γῆς. καὶ ἐποίησεν ὁ θεὸς τὸν ἄνθρωπον, κατ̓
εἰκόνα θεοῦ ἐποίησεν αὐτόν· ἄρσεν καὶ θῆλυ ἐποίησεν
αὐτοὺς λέγων· Αὐξάνεσθε καὶ πληθύνεσθε
καὶ πληρώσατε τῆν γῆν καὶ κατακυριεύσατε αὐτῆς.
<milestone n="58b" unit="orgpage"/> καὶ ἀρχέτωσαν τῶν ἰχθύων τῆς θαλάσσης
καὶ τῶν πετεινῶν τοῦ οὐρανοῦ καὶ πάντων τῶν
κτηνῶν καὶ πάσης τῆς γῆς.</q>
Ἄκουε δὴ οὖν καὶ τῆς Πλατωνικῆς δημηγορίας,
ἣν τῷ τῶν ὅλων περιτίθησι δημιουργῷ.
<q>Θεοὶ θεῶν, ὧν ἐγὼ δημιουργὸς πατήρ τε ἔργων
ἄλυτα ἔσται ἐμοῦ γε ἐθέλοντος. τὸ μὲν δὴ δεθὲν
πᾶν λυτόν, τό γε μὴν καλῶς ἁρμοσθὲν καὶ ἔχον εὖ
λύειν ἐθέλειν κακοῦ. διὸ ἐπείπερ γεγένησθε, οὐκ
ἀθάνατοι μέν ἐστε οὐδὲ ἄλυτοι τὸ πάμπαν, οὔτι
γε μὴν λυθήσεσθε οὐδὲ τεύξεσθε θανάτου μοίρας,
<milestone n="58c" unit="orgpage"/> τῆς ἐμῆς βουλήσεως μείζονος ἔτι δεσμοῦ καὶ
κυριωτέρου λαχόντες ἐκείνων, οἷς ὅτε ἐγίνεσθε
ξυνεδεῖσθε. νῦν οὖν ὃ λέγω πρὸς ὑμᾶς ἐνδεικνύμενος
μάθετε. θνητὰ ἔτι γένη λοιπὰ τρία ἀγέννητα,
τούτων δὲ μὴ γενομένων οὐρανὸς ἀτελὴς
ἔσται. τὰ γὰρ πάντα ἐν αὑτῷ γένη ζῴων οὐχ
ἕξει· ὑπ̓ ἐμοῦ δὲ ταῦτα γενόμενα καὶ βίου μετασχόντα
<pb id="v.2.p.336"></pb>
θεοῖς ἰσάζοιτο ἄν. ἵν̓ οὖν θνητά τε ᾖ τό τε
πᾶν τόδε ὄντως ἅπαν ᾖ, τρέπεσθε κατὰ φύσιν
ὑμεῖς ἐπὶ τὴν τῶν ζῴων δημιουργίαν, μιμούμενοι
<milestone n="58d" unit="orgpage"/> τὴν ἐμὴν δύναμιν περὶ τὴν ὑμετέραν γένεσιν. καὶ
καθ̓ ὅσον μὲν αὐτῶν ἀθανάτοις ὁμώνυμον εἶναι
προσήκει, θεῖον λεγόμενον ἡγεμονοῦν τε ἐν αὐτοῖς
τῶν ἀεὶ δίκῃ καὶ ὑμῖν ἐθελόντων ἕπεσθαι, σπείρας
καὶ ὑπαρξάμενος ἐγὼ παραδώσω. τὸ δὲ λοιπὸν
ὑμεῖς, ἀθανάτῳ θνητὸν προσυφαίνοντες ἀπεργάζεσθε
ζῷα καὶ γεννᾶτε τροφήν τε διδόντες αὐξάνετε
καὶ φθίνοντα πάλιν δέχεσθε.</q>
<milestone n="65a" unit="orgpage"/> Ἀλλ̓ ἆρα μὴ τοῦτο ὄναρ ἐστὶν ἐννοήσοντες
<milestone n="65b" unit="orgpage"/> αὐτὸ μαθέτε. θεοὺς ὀνομάζει Πλάτων τοὺς ἐμφανεῖς,
ἥλιον καὶ σελήνην, ἄστρα καὶ οὐρανόν,
ἀλλ̓ οὗτοι τῶν ἀφανῶν εἰσιν εἰκόνες· ὁ φαινόμενος
τοῖς ὀφθαλμοῖς ἡμῶν ἥλιος τοῦ νοητοῦ καὶ μὴ
φαινομένου, καὶ πάλιν ἡ φαινομένη τοῖς ὀφθαλμοῖς
ἡμῶν σελήνη καὶ τῶν ἄστρων ἕκαστον εἰκόνες
εἰσὶ τῶν νοητῶν. ἐκείνους οὖν τοὺς νοητοὺς καὶ
<milestone n="65c" unit="orgpage"/> ἀφανεῖς θεοὺς ἐνυπάρχοντας καὶ συνυπάρχοντας
καὶ ἐξ αὐτοῦ τοῦ δημιουργοῦ γεννηθέντας καὶ
προελθόντας ὁ Πλάτων οἶδεν. εἰκότως οὖν φησιν
ὁ δημιουργὸς ὁ παῤ αὐτῷ <q>θεοί,</q> πρὸς τοὺς
ἀφανεῖς λέγων, <q>θεῶν,</q> τῶν ἐμφανῶν δηλονότι.
κοινὸς δὲ ἀμφοτέρων δημιουργὸς οὗτός ἐστιν ὁ
τεχνησάμενος οὐρανὸν καὶ γῆν καὶ θάλασσαν καὶ
<pb id="v.2.p.338"></pb>
ἄστρα καὶ γεννήσας ἐν τοῖς νοητοῖς τὰ τούτων ἀρχέτυπα.
Σκόπει οὖν, ὅτι καὶ τὰ ἐπὶ τούτοις καλῶς.
<q>Λείπει</q> γάρ φησι <q>τρία θνητὰ γένη,</q> δηλονότι
τὸ τῶν ἀνθρώπων καὶ τὸ τῶν ζῴων καὶ τὸ τῶν
φυτῶν· τούτων γὰρ ἕκαστον ἰδίοις ὥρισται λόγοις.
<q>Εἰ μὲν οὖν</q> φησι <q>καὶ τούτων ἕκαστον ὑπ̓ ἐμοῦ
<milestone n="65d" unit="orgpage"/> γένοιτο, παντάπασιν ἀναγκαῖον ἀθάνατον αὐτὸ
γενέσθαι.</q> καὶ γὰρ τοῖς νοητοῖς θεοῖς οὐδὲν ἄλλο
τῆς ἀθανασίας αἴτιον καὶ τῷ φαινομένῳ κόσμῳ ἢ
τὸ ὑπὸ τοῦ δημιουργοῦ γενέσθαι. ὅτι οὖν φησιν
<q>Ὁπόσον ἐστὶν ἀθάνατον, ἀναγκαῖόν ἐστι τούτοις
παρὰ τοῦ δημιουργοῦ δεδόσθαι,</q> τοῦτο δέ ἐστιν ἡ
λογικὴ ψυχή. <q>Τὸ δὲ λοιπόν</q> φησιν <q>ὑμεῖς
<milestone n="65e" unit="orgpage"/> ἀθανάτῳ θνητὸν προσυφαίνετε.</q> δῆλον οὖν ὅτι
παραλαβόντες οἱ δημιουργικοὶ θεοὶ παρὰ τοῦ
σφῶν πατρὸς τὴν δημιουργικὴν δύναμιν, ἀπεγέννησαν
ἐπὶ τῆς γῆς τὰ θνητὰ τῶν ζῴων. εἰ γὰρ
μηδὲν ἔμελλε διαφέρειν οὐρανὸς ἀνθρώπου καὶ
ναὶ μὰ Δία θηρίου καὶ τελευταῖον αὐτῶν τῶν
ἑρπετῶν καὶ τῶν ἐν τῇ θαλάσσῃ νηχομένων ἰχθυδίων,
ἔδει τὸν δημιουργὸν ἕνα καὶ τὸν αὐτὸν εἶναι
πάντων. εἰ δὲ πολὺ τὸ μέσον ἐστὶν ἀθανάτων καὶ
<milestone n="66a" unit="orgpage"/> θνητῶν, οὐδεμιᾷ προσθήκῃ μεῖζον οὐδὲ ἀφαιρέσει
μειούμενον οὐδὲ μιγνύμενον πρὸς τὰ θνητὰ καὶ
ἐπίκηρα αἴτιον εἶναι προσήκει τούτων μὲν ἄλλους,
ἑτέρων δὲ ἑτέρους.
Οὐκοῦν ἐπειδήπερ οὐδὲ περὶ τοῦ προσεχοῦς τοῦ
<pb id="v.2.p.340"></pb>
κόσμου τούτου δημιουργοῦ πάντα διειλεγμένος
Μωυσῆς φαίνεται, τήν τε Ἑβραίων καὶ τὴν τῶν
<milestone n="99e" unit="orgpage"/> ἡμετέρων πατέρων δόξαν ὑπὲρ ἐθνῶν τούτων ἀντιπαραθῶμεν ἀλλήλαις.
Ὁ Μωυσῆς φησι τὸν τοῦ κόσμου δημιουργὸν
ἐκλέξασθαι τὸ τῶν Ἑβραίων ἔθνος καὶ προσέχειν
ἐκείνῳ μόνῳ καὶ ἐκείνου φροντίσαι καὶ δίδωσιν
αὐτῷ τὴν ἐπιμέλειαν αὐτοῦ μόνου. τῶν δὲ ἄλλων
ἐθνῶν, ὅπως ἢ ὑφ̓ οἷστισι διοικοῦνται θεοῖς, οὐδ̓
ἡντινοῦν μνείαν πεποίηται· πλὴν εἰ μή τις ἐκεῖνα
συγχωρήσειεν, ὅτι τὸν ἥλιον αὐτοῖς καὶ τὴν σελήνην
ἀπένειμεν. ἀλλ̓ ὑπὲρ μὲν τούτων καὶ μικρὸν
<milestone n="100a" unit="orgpage"/> ὕστερον. πλὴν ὅτι τοῦ Ἰσραὴλ αὐτὸν μόνου θεὸν
καὶ τῆς Ἰουδαίας καὶ τούτους ἐκλεκτούς φησιν
αὐτός τε καὶ οἱ μετ̓ ἐκεῖνον προφῆται καὶ Ἰησοῦς
ὁ Ναζωραῖος ἐπιδείξω, ἀλλὰ καὶ τὸν πάντας
πανταχοῦ τοὺς πώποτε γόητας καὶ ἀπατεῶνας
ὑπερβαλλόμενον Παῦλον. ἀκούετε δὲ τῶν λέξεων
αὐτῶν, καὶ πρῶτον μὲν τῶν Μωυσέως· <q>Σὺ δὲ
ἐρεῖς τῷ Φαραῷ· υἱὸς πρωτότοκός μου Ἰσραήλ.
εἶπον δέ· ἐξαπόστειλον τὸν λαόν μου, ἵνα μοι
<milestone n="100b" unit="orgpage"/> λατρεύσῃ. σὺ δὲ οὐκ ἐβούλου ἐξαποστεῖλαι
αὐτόν.</q> καὶ μικρὸν ὕστερον· <q>Καὶ λέγουσιν
αὐτῷ· ὁ θεὸς τῶν Ἑβραίων προσκέκληται ἡμᾶς.
πορευσόμεθα οὖν εἰς τὴν ἔρημον ὁδὸν ἡμερῶν
τριῶν, ὅπως θύσωμεν κυρίῳ τῷ θεῷ ἡμῶν.</q> καὶ
μετ̓ ὀλίγα πάλιν ὁμοίως· <q>Κύριος ὁ θεὸς τῶν
Ἑβραίων ἐξαπέσταλκέ με πρὸς σὲ λέγων· ἐξαπόστειλον
﻿<pb id="v.2.p.342"></pb>
τὸν λαόν μου, ἵνα λατρεύσωσιν ἐν τῇ ἐρήμῳ.</q>
<milestone n="106a" unit="orgpage"/> Ἀλλ̓ ὅτι μὲν Ἰουδαίων μόνων ἐμέλησε τῷ
<milestone n="106b" unit="orgpage"/> θεῷ τὸ ἐξ ἀρχῆς καὶ κλῆρος αὐτοῦ γέγονεν οὗτος
ἐξαίρετος, οὐ Μωυσῆς μόνον καὶ Ἰησοῦς, ἀλλὰ
καὶ Παῦλος εἰρηκὼς φαίνεται· καίτοι τοῦτο ἄξιον
θαυμάσαι περὶ τοῦ Παύλου. πρὸς γὰρ τύχας,
ὥσπερ χρῶτα οἱ πολύποδες πρὸς τὰς πέτρας,
ἀλλάττει τὰ περὶ θεοῦ δόγματα, ποτὲ μὲν Ἰουδαίους
μόνον τὴν τοῦ θεοῦ κληρονομίαν εἶναι
διατεινόμενος, πάλιν δὲ τοὺς Ἕλληνας ἀναπείθων
αὑτῷ προστίθεσθαι, λέγων· <q>Μὴ Ἰουδαίων ὁ θεὸς
μόνον, ἀλλὰ καὶ ἐθνῶν· ναὶ καὶ ἐθνῶν.</q> δίκαιον
<milestone n="106c" unit="orgpage"/> οὖν ἐρέσθαι τὸν Παῦλον, εἰ μὴ τῶν Ἰουδαίων ἦν
ὁ θεὸς μόνον, ἀλλὰ καὶ τῶν ἐθνῶν, τοῦ χάριν
πολὺ μὲν εἰς τοὺς Ἰουδαίους ἔπεμπε τὸ προφητικὸν
χάρισμα καὶ τὸν Μωυσέα καὶ τὸ χρῖσμα καὶ τοὺς
προφήτας καὶ τὸν νόμον καὶ τὰ παράδοξα καὶ τὰ
τεράστια τῶν μύθων; ἀκούεις γὰρ αὐτῶν βοώντων·
<q>Ἄρτον ἀγγέλων ἔφαγεν ἄνθρωπος.</q> ἐπὶ
τέλους δὲ καὶ τὸν Ἰησοῦν ἔπεμψεν ἐκείνοις, ἡμῖν
δὲ οὐ προφήτην, οὐ χρῖσμα, οὐ διδάσκαλον, οὐ
κήρυκα περὶ τῆς μελλούσης ὀψέ ποτε γοῦν ἔσεσθαι
<milestone n="106d" unit="orgpage"/> καὶ εἰς ἡμᾶς ἀπ̓ αὐτοῦ φιλανθρωπίας. ἀλλὰ
καὶ περιεῖδεν ἐτῶν μυριάδας, εἰ δὲ ὑμεῖς βούλεσθε,
χιλιάδας ἐν ἀγνωσίᾳ τοιαύτῃ τοῖς εἰδώλοις, ὥς
φατε, λατρεύοντας τοὺς ἀπὸ ἀνίσχοντος ἡλίου
μέχρι δυομένου καὶ τοὺς ἀπὸ τῶν ἄρκτων ἄχρι
μεσημβρίας ἔξω καὶ μικροῦ γένους οὐδὲ πρὸ δισχιλίων
<pb id="v.2.p.344"></pb>
ὅλων ἐτῶν ἐν ἑνὶ μέρει συνοικισθέντος
τῆς Παλαιστίνης. εἰ γὰρ πάντων ἡμῶν ἐστι
θεὸς καὶ πάντων δημιουργὸς ὁμοίως, τί περιεῖδεν
<milestone n="100c" unit="orgpage"/> ἡμᾶς; προσήκει τοίνυν τὸν τῶν Ἑβραίων θεὸν
οὐχὶ δὴ παντὸς κόσμου γενεσιουργὸν ὑπάρχειν
οἴεσθαι καὶ κατεξουσιάζειν τῶν ὅλων, συνεστάλθαι
δέ, ὡς ἔφην, καὶ πεπερασμένην ἔχοντα τὴν
<milestone n="106a" unit="orgpage"/> ἀρχὴν ἀναμὶξ τοῖς ἄλλοις νοεῖσθαι θεοῖς. ἔτι
<milestone n="106d" unit="orgpage"/> προσέξομεν ὑμῖν, ὅτι τὸν τῶν ὅλων θεὸν ἄχρι
ψιλῆς γοῦν ἐννοίας ὑμεῖς ἢ τῆς ὑμετέρας τις
ἐφαντάσθη ῥίζης; οὐ μερικὰ πάντα ταῦτά ἐστι;
θεὸς ζηλωτής· ζηλοῖ γὰρ διὰ τί καὶ ἁμαρτίας
ἐκδικῶν πατέρων ἐπὶ τέκνα;
<milestone n="115d" unit="orgpage"/> Ἀλλὰ δὴ σκοπεῖτε πρὸς ταῦτα πάλιν τὰ παῤ
ἡμῶν. οἱ γὰρ ἡμέτεροι τὸν δημιουργόν φασιν
ἁπάντων μὲν εἶναι κοινὸν πατέρα καὶ βασιλέα,
νενεμῆσθαι δὲ ὑπ̓ αὐτοῦ τὰ λοιπὰ τῶν ἐθνῶν
ἐθνάρχαις καὶ πολιούχοις θεοῖς, ὧν ἕκαστος ἐπιτροπεύει
τὴν ἑαυτοῦ λῆξιν οἰκείως ἑαυτῷ. ἐπειδὴ
<milestone n="115e" unit="orgpage"/> γὰρ ἐν μὲν τῷ πατρὶ πάντα τέλεια καὶ ἓν πάντα,
ἐν δὲ τοῖς μεριστοῖς ἄλλη παῤ ἄλλῳ κρατεῖ
δύναμις, Ἄρης μὲν ἐπιτροπεύει τὰ πολεμικὰ τῶν
ἐθνῶν, Ἀθηνᾶ δὲ τὰ μετὰ φρονήσεως πολεμικά,
Ἑρμῆς δὲ τὰ συνετώτερα μᾶλλον ἢ τολμηρότερα,
καὶ καθ̓ ἑκάστην οὐσίαν τῶν οἰκείων θεῶν ἕπεται
καὶ τὰ ἐπιτροπευόμενα παρὰ σφῶν ἔθνη. εἰ μὲν
οὖν οὐ μαρτυρεῖ τοῖς ἡμετέροις λόγοις ἡ πεῖρα,
πλάσμα μὲν ἔστω τὰ παῤ ἡμῶν καὶ πιθανότης
<pb id="v.2.p.346"></pb>
<milestone n="116a" unit="orgpage"/> ἄκαιρος, τὰ παῤ ὑμῖν δὲ ἐπαινείσθω· εἰ δὲ πᾶν
τοὐναντίον οἷς μὲν ἡμεῖς λέγομεν, ἐξ αἰῶνος ἡ
πεῖρα μαρτυρεῖ, τοῖς ὑμετέροις δὲ λόγοις οὐδὲν
οὐδαμοῦ φαίνεται σύμφωνον, τί τοσαύτης τῆς
φιλονεικίας ἀντέχεσθε;
Λεγέσθω γάρ μοι, τίς αἰτία τοῦ Κελτοὺς μὲν
εἶναι καὶ Γερμανοὺς θρασεῖς, Ἕλληνας δὲ καὶ
Ῥωμαίους ὡς ἐπίπαν πολιτικοὺς καὶ φιλανθρώπους
μετὰ τοῦ στερροῦ τε καὶ πολεμικοῦ, συνετωτέρους
δὲ καὶ τεχνικωτέρους Αἰγυπτίους,
ἀπολέμους δὲ καὶ τρυφηλοὺς Σύρους μετὰ τοῦ
συνετοῦ καὶ θερμοῦ καὶ κούφου καὶ εὐμαθοῦς.
<milestone n="116b" unit="orgpage"/> ταύτης γὰρ τῆς ἐν τοῖς ἔθνεσι διαφορᾶς εἰ μὲν
οὐδεμίαν τις αἰτίαν συνορῴη, μᾶλλον δὲ αὐτά
φησι καὶ ἐκ τοῦ αὐτομάτου συμπεσεῖν, πῶς ἔτι
προνοίᾳ διοικεῖσθαι τὸν κόσμον οἴεται; εἰ δὲ
τούτων αἰτίας εἶναί τις τίθεται, λεγέτω μοι πρὸς
<milestone n="131b" unit="orgpage"/> αὐτοῦ τοῦ δημιουργοῦ καὶ διδασκέτω. τοὺς μὲν
γὰρ νόμους εὔδηλον, ὡς ἡ τῶν ἀνθρώπων ἔθετο
φύσις οἰκείους ἑαυτῇ, πολιτικοὺς μὲν καὶ φιλανθρώπους,
<milestone n="131c" unit="orgpage"/> οἷς ἐπὶ πλεῖστον ἐντέθραπτο τὸ φιλάνθρωπον,
ἀγρίους δὲ καὶ ἀπανθρώπους, οἷς ἐναντία
φύσις ὑπῆν καὶ ἐνυπῆρχε τῶν ἠθῶν. οἱ γὰρ
νομοθέται μικρὰ ταῖς φύσεσι καὶ ταῖς ἐπιτηδειότησι
διὰ τῆς ἀγωγῆς προσέθεσαν. οὔκουν Ἀνάχαρσιν 
οἱ Σκύθαι βακχεύοντα παρεδέξαντο· οὐδὲ
<pb id="v.2.p.348"></pb>
τῶν Ἑσπερίων ἐθνῶν εὕροις ἄν τινας εὐκόλως
πλὴν ὀλίγων σφόδρα ἐπὶ τὸ φιλοσοφεῖν ἢ γεωμετρεῖν
ἤ τι τῶν τοιούτων ηὐτρεπισμένους, καίτοι
κρατούσης ἐπὶ τοσοῦτον ἤδη τῆς Ῥωμαίων ἡγεμονίας.
ἀλλ̓ ἀπολαύουσι μόνον τῆς διαλέξεως καὶ
<milestone n="131d" unit="orgpage"/> τῆς ῥητορείας οἱ λίαν εὐφυεῖς, ἄλλου δὲ οὐδενὸς
μεταλαμβάνουσι μαθήματος. Οὕτως?̣̣̔̓σχυρον
ἔοικεν ἡ φύσις εἶναι. τίς οὖν ἡ διαφορὰ τῶν ἐθνῶν
ἐν τοῖς ἤθεσι καὶ τοῖς νόμοις;
<milestone n="134d" unit="orgpage"/> Ὁ μὲν γὰρ Μωυσῆς αἰτίαν ἀποδέδωκε κομιδῇ
μυθώδη τῆς περὶ τὰς διαλέκτους ἀνομοιότητος.
ἔφη γὰρ τοὺς υἱοὺς τῶν ἀνθρώπων συνελθόντας
<milestone n="134e" unit="orgpage"/> πόλιν ἐθέλειν οἰκοδομεῖν καὶ πύργον ἐν αὐτῇ μέγαν,
φάναι δὲ τὸν θεόν, ὅτι χρὴ κατελθεῖν καὶ τὰς
διαλέκτους αὐτῶν συγχέαι. καὶ ὅπως μή τίς με
νομίσῃ ταῦτα συκοφαντεῖν, καὶ ἐκ τῶν Μωυσέως
ἀναγνωσόμεθα τὰ ἐφεξῆς. <q>Καὶ εἶπον· δεῦτε,
οἰκοδομήσωμεν ἑαυτοῖς πόλιν καὶ πύργον, οὗ
ἔσται ἡ κεφαλὴ ἕως τοῦ οὐρανοῦ, καὶ ποιήσωμεν
ἑαυτοῖς ὄνομα πρὸ τοῦ διασπαρῆναι ἐπὶ προσώπου
πάσης τῆς γῆς. καὶ κατέβη κύριος ἰδεῖν τὴν
πόλιν καὶ τὸν πύργον, ὃν ᾠκοδόμησαν οἱ υἱοὶ τῶν
ἀνθρώπων. καὶ εἶπε κύριος· ἰδού, γένος ἓν καὶ
<milestone n="135a" unit="orgpage"/> χεῖλος ἓν πάντων, καὶ τοῦτο ἤρξαντο ποιῆσαι
καὶ νῦν οὐκ ἐκλείψει ἀπ̓ αὐτῶν πάντα, ὅσα ἂν
ἐπίθωνται ποιεῖν. δεῦτε, καταβάντες ἐκεῖ συγχέωμεν
αὐτῶν τὴν γλῶσσαν, ἵνα μὴ ἀκούωσιν
ἕκαστος τῆς φωνῆς τοῦ πλησίον. καὶ διέσπειρεν
αὐτοὺς κύριος ὁ θεὸς ἐπὶ πρόσωπον πάσης τῆς
γῆς καὶ ἐπαύσαντο οἰκοδομοῦντες τὴν πόλιν καὶ
τὸν πύργον.</q> εἶτα τούτοις ἀξιοῦτε πιστεύειν
<pb id="v.2.p.350"></pb>
ἡμᾶς, ἀπιστεῖτε δὲ ὑμεῖς τοῖς ὑφ̓ Ὁμήρου λεγομένοις
ὑπὲρ τῶν Ἀλωαδῶν, ὡς ἄρα τρία ἐπ̓
<milestone n="135b" unit="orgpage"/> ἀλλήλοις ὄρη θεῖναι διενοοῦντο, <q>ἵν̓ οὐρανὸς
ἀμβατὸς εἴη.</q> φημὶ μὲν γὰρ ἐγὼ καὶ τοῦτο παραπλησίως
ἐκείνῳ μυθῶδες εἶναι. ὑμεῖς δέ, ἀποδεχόμενοι
τὸ πρότερον, ἀνθ̓ ὅτου πρὸς θεῶν ἀποδοκιμάζετε
τὸν Ὁμήρου μῆθον; ἐκεῖνο γὰρ οἶμαι
δεῖν σιωπᾶν πρὸς ἄνδρας ἀμαθεῖς, ὅτι κἂν μιᾷ
φωνῇ καὶ γλώσσῃ πάντες οἱ κατὰ πᾶσαν τὴν
οἰκουμένην ἄνθρωποι χρήσωνται, πύργον οἰκοδομεῖν
οὐ δυνήσονται πρὸς τὸν οὐρανὸν ἀφικνούμενον,
κἂν ἐκπλινθεύσωσι τὴν γῆν πᾶσαν·
<milestone n="135c" unit="orgpage"/> ἀπείρων γὰρ δεήσει πλίνθων ἰσομεγεθῶν τῇ γῇ
ξυμπάσῃ τῶν δυνησομένων ἄχρι τῶν σελήνης
ἐφικέσθαι κύκλων. ὑποκείσθω γὰρ πάντας μὲν
ἀνθρώπους συνεληλυθέναι γλώσσῃ καὶ φωνῇ μιᾷ
κεχρημένους, πᾶσαν δὲ ἐκπλινθεῦσαι τὴν γῆν καὶ
ἐκλατομῆσαι, πότε ἂν μέχρις οὐρανοῦ φθάσειεν,
εἰ καὶ λεπτότερον ἁρπεδόνος ἐκμηρυομένων αὐτῶν
ἐκταθείη; τοῦτον οὖν οὕτω φανερὸν ὄντα τὸν
μῦθον ἀληθῆ νενομικότες καὶ περὶ τοῦ θεοῦ δοξάζοντες,
ὅτι πεφόβηται τῶν ἀνθρώπων τὴν μιαιφονίαν
<milestone n="135d" unit="orgpage"/> τούτου τε χάριν καταπεφοίτηκεν αὐτῶν
συγχέαι τὰς διαλέκτους, ἔτι τολμᾶτε θεοῦ γνῶσιν αὐχεῖν;
<milestone n="137e" unit="orgpage"/> Ἐπάνειμι δὲ αὖθις πρὸς ἐκεῖνο, τὰς μὲν γὰρ
διαλέκτους ὅπως ὁ θεὸς συνέχεεν. εἴρηκεν ὁ
Μωυσῆς τὴν μὲν αἰτίαν, ὅτι φοβηθεὶς μή τι κατ̓
αὐτοῦ πράξωσι προσβατὸν ἑαυτοῖς τὸν οὐρανὸν
<milestone n="138a" unit="orgpage"/> κατεργασάμενοι, ὁμόγλωττοι ὄντες καὶ ὁμόφρονες
﻿<pb id="v.2.p.352"></pb>
ἀλλήλοις· τὸ δὲ πρᾶγμα ὅπως ἐποίησεν οὐδαμῶς,
ἀλλὰ μόνον, ὅτι κατελθὼν ἐξ οὐρανοῦ—μὴ
δυνάμενος ἄνωθεν αὐτὸ ποιεῖν, ὡς ἔοικεν, εἰ μὴ
κατῆλθεν ἐπὶ τῆς γῆς. ὑπὲρ δὲ τῆς κατὰ τὰ ἤθη
καὶ τὰ νόμιμα διαφορᾶς οὔτε Μωυσῆς οὔτε ἄλλος
ἀπεσάφησέ τις. καίτοι τῷ παντὶ μείζων ἐστὶν ἡ
περὶ τὰ νόμιμα καὶ τὰ πολιτικὰ τῶν ἐθνῶν ἐν τοῖς
ἀνθρώποις τῆς περὶ τὰς διαλέκτους διαφορᾶς. τίς
<milestone n="138b" unit="orgpage"/> γὰρ Ἑλλήνων ἀδελφῇ, τίς δὲ θυγατρί, τίς δὲ μητρί
φησι δεῖν μίγνυσθαι ; τοῦτο δὲ ἀγαθὸν ἐν Πέρσαις
κρίνεται. τί με χρῆ καθ̓ ἕκαστον ἐπιέναι, τὸ
φιλελεύθερόν τε καί ἀνυπότακτον Γερμανῶν ἐπέξιόντα,
τὸ χειρόηθες καὶ τιθασὸν Σύρων καὶ Περσῶν
καὶ Πάρθων καὶ πάντων ἁπλῶς τῶν πρὸς ἕω
καὶ πρὸς μεσημβρίαν βαρβάρων καὶ ὅσα καὶ τὰς
βασιλείας ἀγαπᾷ κεκτημένα δεσποτικωτέρας ; εἰ
μὲν οὖν ἄνευ προνοίας μείζονος καὶ θειοτέρας
ταῦτα συνηνέχθη τὰ μείζω καὶ τιμιώτερα, τί
<milestone n="138c" unit="orgpage"/> μάτην περιεργαζόμεθα καὶ θεραπεύομεν τὸν μηδὲν
προνοοῦντα ; ᾧ γὰρ οὔτε βίων οὔτε ἠθῶν οὔτε
τρόπων οὔτε εὐνομίας οὔτε πολιτικῆς ἐμέλησε
καταστάσεως, ἆῤ ἔτι προσήκει μεταποιεῖσθαι
τῆς παῤ ἡμῶν τιμῆς ; οὐδαμῶς. ὁρᾶτε, εἰς ὅσην
ὑμῖν ἀτοπίαν ὁ λόγος ἔρχεται. τῶν γὰρ ἀγαθῶν
ὅσα περὶ τὸν ἀνθρώπινον θεωρεῖται βίον, ἡγεῖται
μὲν τὰ τῆς ψυχῆς, ἕπεται δὲ τὰ τοῦ σώματος.
εἰ τοίνυν τῶν ψυχικῶν ἡμῶν ἀγαθῶν κατωλιγώρησεν,
οὐδὲ τῆς φυσικῆς ἡμῶν κατασκευῆς προνοησάμενος,
<pb id="v.2.p.354"></pb>
<milestone n="138d" unit="orgpage"/> οὔτε ἡμῖν ἔπεμψε διδασκάλους ἢ
νομοθέτας ὥσπερ τοῖς Ἑβραίοις κατὰ τὸν Μωυσέα
καὶ τοὺς ἐπ̓ ἐκείνῳ προφήτας, ὑπὲρ τίνος ἕξομεν
αὐτῷ καλῶς εὐχαριστεῖν ;
<milestone n="141c" unit="orgpage"/> Ἀλλ̓ ὁρᾶτε, μή ποτε καὶ ἡμῖν ἔδωκεν ὁ θεὸς
οὓς ὑμεῖς ἠγνοήκατε θεούς τε καὶ προστάτας
ἀγαθούς, οὐδὲν ἐλάττονας τοῦ παρὰ τοῖς Ἑβραίοις
ἐξ ἀρχῆς τιμωμένου τῆς Ἰουδαίας, ἧσπερ ἐκεῖνος
προνοεῖν ἔλαχε μόνης, ὥσπερ ὁ Μωυσῆς ἔφη καὶ
<milestone n="141d" unit="orgpage"/> οἱ μετ̓ ἐκεῖνον ἄχρις ἡμῶν. εἰ δὲ ὁ προσεχὴς
εἴη τοῦ κόσμου δημιουργὸς ὁ παρὰ τοῖς Ἑβραίοις
τιμώμενος, ἔτι καὶ βέλτιον ὑπὲρ αὐτοῦ διενοήθημεν
ἡμεῖς ἀγαθά τε ἡμῖν ἔδωκεν ἐκείνων μείζονα
τά τε περὶ ψυχὴν καὶ τὰ ἐκτός, ὑπὲρ ὧν ἐροῦμεν
ὀλίγου ὕστερον, ἔστειλέ τε καὶ ἐφ̓ ἡμᾶς νομοθέτας
οὐδὲν Μωυσέως χείρονας, εἰ μὴ τοὺς πολλοὺς μακρῷ κρείττονας.
<milestone n="143a" unit="orgpage"/> Ὅπερ οὖν ἐλέγομεν, εἰ μὴ καθ̓ ἕκαστον ἔθνος
ἐθνάρχης τις θεὸς ἐπιτροπεύων ἄγγελός τε ὑπ̓
<milestone n="143b" unit="orgpage"/> αὐτῷ καὶ δαίμων καὶ ἥρως καὶ ψυχῶν ἰδιάζον
γένος ὑπηρετικὸν καὶ ὑπουργικὸν τοῖς κρείττοσιν
ἔθετο τὴν ἐν τοῖς νόμοις καὶ τοῖς ἤθεσι διαφορότητα,
δεικνύσθω, παῤ ἄλλου πῶς γέγονε ταῦτα.
καὶ γὰρ οὐδὲ ἀπόχρη λέγειν· <q>Εἶπεν ὁ θεὸς καὶ
ἐγένετο.</q> ὁμολογεῖν γὰρ χρὴ τοῖς ἐπιτάγμασι
τοῦ θεοῦ τῶν γινομένων τὰς φύσεις. ὃ δὲ λέγω,
σαφέστερον ἐρῶ. ἐκέλευσεν ὁ θεὸς ἄνω φέρεσθαι
<pb id="v.2.p.356"></pb>
τὸ πῦρ, εἰ τύχοι, κάτω δὲ τὴν γῆν ; οὐχ ἵνα τὸ
πρόσταγμα γένηται τοῦ θεοῦ, τὸ μὲν ἐχρῆν εἶναι
κοῦφον, τὸ δὲ βρίθειν ; οὕτω καὶ ἐπὶ τῶν ἑτέρων
<milestone n="143c" unit="orgpage"/> ὁμοίως... τὸν αὐτὸν τρόπον καὶ ἐπὶ τῶν
θείων. αἴτιον δέ, ὅτι τὸ μὲν τῶν ἀνθρώπων ἐπίκηρόν
ἐστι καὶ φθαρτὸν γένος. εἰκότως οὖν αὐτοῦ
φθαρτὰ καὶ τὰ ἔργα καὶ μεταβλητὰ καὶ παντοδαπῶς
τρεπόμενα· τοῦ θεοῦ δὲ ὑπάρχοντος ἀϊδίου,
καὶ τὰ προστάγματα τοιαῦτ̓ εἶναι προσήκει.
τοιαῦτα δὲ ὄντα ἤτοι φύσεις εἰσὶ τῶν ὄντων ἢ τῇ
φύσει τῶν ὄντων ὁμολογούμενα. πῶς γὰρ ἂν ἡ
φύσις τῷ προστάγματι μάχοιτο τοῦ θεοῦ ; πῶς
<milestone n="143d" unit="orgpage"/> δ̓ ἂν ἔξω πίπτοι τῆς ὁμολογίας ; οὐκοῦν εἰ καὶ
προσέταξεν ὥσπερ τὰς γλώσσας συγχυθῆναι καὶ
μὴ συμφωνεῖν ἀλλήλαις, οὕτω δὲ καὶ τὰ πολιτικὰ
τῶν ἐθνῶν, οὐκ ἐπιτάγματι δὲ μόνον ἐποίησε
τοιαῦτα καὶ πεφυκέναι, οὐδὲ ἡμᾶς πρὸς ταύτην
κατεσκεύασε τὴν διαφωνίαν. ἐχρῆν γὰρ πρῶτον
διαφόρους ὑπεῖναι φύσεις τοῖς ἐν τοῖς ἔθνεσι διαφόρως
ἐσομένοις. ὁρᾶται γοῦν τοῦτο, καὶ τοῖς
σώμασιν εἴ τις ἀπίδοι Γερμανοὶ καὶ Σκύθαι
<milestone n="143e" unit="orgpage"/> Λιβύων καὶ Αἰθιόπων ὁπόσον διαφέρουσιν. ἆρα
καὶ τοῦτό ἐστι ψιλὸν ἐπίταγμα, καὶ οὐδὲν ὁ ἀὴρ
οὐδὲ ἡ χώρα τῷ πῶς ἔχειν πρὸς τὸ χρῶμα θεοῖς συμπράττει ;
<milestone n="146a" unit="orgpage"/> Ἔτι δὲ καὶ ὁ Μωυσῆς ἐπεκάλυπτε τὸ τοιοῦτον
<milestone n="146b" unit="orgpage"/> εἰδὼς οὐδὲ τὴν τῶν διαλέκτων σύγχυσιν ἀνατέθεικε
<pb id="v.2.p.358"></pb>
τῷ θεῷ μόνῳ. φησὶ γὰρ αὐτὸν οὐ μόνον
κατελθεῖν οὐ μὴν οὐδὲ ἕνα συγκατελθεῖν αὐτῷ,
πλείονας δέ, καὶ τούτους οἵτινές εἰσιν οὐκ εἶπεν·
εὔδηλον δέ, ὅτι παραπλησίους αὐτῷ τοὺς συγκατιόντας
ὑπελάμβανεν. εἰ τοίνυν πρὸς τὴν σύγχυσιν
τῶν διαλέκτων οὐχ ὁ κύριος μόνος, ἀλλὰ
καὶ οἱ σὺν αὐτῷ κατέρχονται, πρόδηλον, ὅτι καὶ
πρὸς τὴν σύγχυσιν τῶν ἠθῶν οὐχ ὁ κύριος μόνος,
ἀλλὰ καὶ οἱ σὺν αὐτῷ τὰς διαλέκτους συγχέοντες
εἰκότως ἂν ὑπολαμβάνοιντο ταύτης εἶναι τῆς διαστάσεως αἴτιοι.
<milestone n="148b" unit="orgpage"/> Τί οὖν, οὐκ ἐν μακροῖς εἰπεῖν βουλόμενος,
τοσαῦτα ἐπεξῆλθον ; ὡς, εἰ μὲν ὁ προσεχὴς εἴη
τοῦ κόσμου δημιουργὸς ὁ ὑπὸ τοῦ Μωυσέως
κηρυττόμενος, ἡμεῖς ὑπὲρ αὐτοῦ βελτίους ἔχομεν
δόξας οἱ κοινὸν μὲν ἐκεῖνον ὑπολαμβάνοντες ἁπάντων
δεσπότην, ἐθνάρχας δὲ ἄλλους, οἳ τυγχάνουσι
μὲν ὑπ̓ ἐκεῖνον, εἰσὶ δὲ ὥσπερ ὕπαρχοι
βασιλέως, ἕκαστος τὴν ἑαυτοῦ διαφερόντως ἐπανορθούμενος
<milestone n="148c" unit="orgpage"/> φροντίδα· καὶ οὐ καθίσταμεν αὐτὸν
οὐδὲ ἀντιμερίτην τῶν ὑπ̓ αὐτὸν θεῶν καθισταμένων.
εἰ δὲ μερικόν τινα τιμήσας ἐκεῖνος ἀντιτίθησιν
αὐτῷ τὴν τοῦ παντὸς ἡγεμονίαν, ἄμεινον
τὸν τῶν ὅλων θεὸν ἡμῖν πειθομένους ἐπιγνῶναι
μετὰ τοῦ μηδὲ ἐκεῖνον ἀγνοῆσαι, ἢ τὸν τοῦ ἐλαχίστου
μέρους εἰληχότα τὴν ἡγεμονίαν ἀντὶ τοῦ
πάντων τιμᾶν δημιουργοῦ.
<milestone n="152b" unit="orgpage"/> Ὁ νόμος ἐστὶν ὁ τοῦ Μωυσέως θαυμαστός, ἡ
<pb id="v.2.p.360"></pb>
δεκάλογος ἐκείνη· <q>Οὐ κλέψεις, οὐ φονεύσεις, οὐ
ψευδομαρτυρήσεις.</q> γεγράφθω δὲ αὐτοῖς τοῖς
<milestone n="152c" unit="orgpage"/> ῥήμασιν ἑκάστη τῶν ἐντολῶν, ἃς ὑπ̓ αὐτοῦ φησι
γεγράφθαι τοῦ θεοῦ.
<q>Ἐγὼ εἰμι κύριος ὁ θεός σου, ὃς ἐξήγαγέ σε ἐκ
γῆς Αἰγύπτου.</q> δευτέρα μετὰ τοῦτο· <q>Οὐκ ἔσονταί
σοι θεοὶ ἕτεροι πλὴν ἐμοῦ. οὐ ποιήσεις σεαυτῷ
εἴδωλον.</q> καὶ τὴν αἰτίαν προστίθησιν· <q>Ἐγὼ
γάρ εἰμι κύριος ὁ θεός σου, θεὸς ζηλωτής, ἀποδιδοὺς
πατέρων ἁμαρτίας ἐπὶ τέκνα ἕως τρίτης
γενεᾶς.</q> <q>Οὐ λήψῃ τὸ ὄνομα κυρίου τοῦ θεοῦ
σου ἐπὶ ματαίῳ.</q> <q>Μνήσθητι τὴν ἡμέραν τῶν
σαββάτων.</q> <q>Τίμα σου τὸν πατέρα καὶ τὴν
μητέρα.</q> <q>Οὐ μοιχεύσεις.</q> <q>Οὐ φονεύσεις.</q> <q>Οὐ
<milestone n="152d" unit="orgpage"/> κλέψεις.</q> <q>Οὐ ψευδομαρτυρήσεις.</q> <q>Οὐκ ἐπιθυμήσεις
τὰ τοῦ πλησίον σου.</q>
Ποῖον ἔθνος ἐστί, πρὸς τῶν θεῶν, ἔξω τοῦ <q>Οὐ
προσκυνήσεις θεοῖς ἑτέροις</q> καὶ τοῦ <q>Μνήσθητι
τῆς ἡμέρας τῶν σαββάτων,</q> ὃ μὴ τὰς ἄλλας
οἴεται χρῆναι φυλάττειν ἐντολάς, ὡς καὶ τιμωρίας
κεῖσθαι τοῖς παραβαίνουσιν, ἐνιαχοῦ μὲν σφοδροτέρας,
ἐνιαχοῦ δὲ παραπλησίας ταῖς παρὰ
Μωυσέως νομοθετείσαις, ἔστι δὲ ὅπου καὶ φιλανθρωποτέρας ;
<milestone n="155c" unit="orgpage"/> Ἀλλὰ τὸ <q>Οὐ προσκυνήσεις θεοῖς ἑτέροις</q>—
ὃ δὴ μετὰ μεγάλης περὶ τὸν θεόν φησι διαβολῆς.
<q>Θεὸς γὰρ ζηλωτής</q> φησι· καὶ ἐν ἄλλοις πάλιν·
<milestone n="155d" unit="orgpage"/> <q>Ὁ θεὸς ἡμῶν πῦρ καταναλίσκον.</q> εἶτα ἄνθρωπος
ζηλωτὴς καὶ βάσκανος ἄξιος εἶναί σοι φαίνεται
﻿<pb id="v.2.p.362"></pb>
μέμψεως, ἐκθειάζεις δέ, εἰ ζηλότυπος ὁ θεὸς λέγεται;
καίτοι πῶς εὔλογον οὕτω φανερὸν πρᾶγμα
τοῦ θεοῦ καταψεύδεσθαι; καὶ γὰρ εἰ ζηλότυπος,
ἄκοντος αὐτοῦ πάντες οἱ θεοὶ προσκυνοῦνται καὶ
πάντα τὰ λοιπὰ τῶν ἐθνῶν τοὺς θεοὺς προσκυνεῖ.
εἶτα πῶς οὐκ ἀνέστειλεν αὐτὸς ζηλῶν οὕτω καὶ
μὴ βουλόμενος προσκυνεῖσθαι τοὺς ἄλλους, ἀλλὰ
μόνον ἑαυτόν; ἆῤ οὖν οὐχ οἷός τε ἦν ἢ οὐδὲ τὴν
<milestone n="155e" unit="orgpage"/> ἀρχὴν ἠβουλήθη κωλῦσαι μὴ προσκυνεῖσθαι καὶ
τοὺς ἄλλους θεούς; ἀλλὰ τὸ μὲν πρῶτον ἀσεβές,
τὸ δὴ λέγειν ὡς οὐκ ἠδύνατο· τὸ δεύτερον δὲ τοῖς
ἡμετέροις ἔργοις ὁμολογεῖ. ἄφετε τοῦτον τὸν
λῆρον καὶ μὴ τηλικαύτην ἐφ̓ ὑμᾶς αὐτοὺς ἕλκετε
<milestone n="159e" unit="orgpage"/> βλασφημίαν. εἰ γὰρ οὐδένα θέλει προσκυνεῖσθαι,
τοῦ χάριν αὐτοῦ τὸν νόθον υἱὸν τοῦτον προσκυνεῖτε
καὶ ὃν ἐκεῖνος ἴδιον οὔτε ἐνόμισεν οὐθ̓ ἡγήσατο
πώποτε. καὶ δείξω γε τοῦτο ῥᾳδίως. ὑμεῖς
δέ, οὐκ οἶδ̓ ὅθεν, ὑπόβλητον αὐτῷ προστίθετε ...
<milestone n="160d" unit="orgpage"/> Οὐδαμοῦ χαλεπαίνων ὁ θεὸς φαίνεται οὐδὲ
ἀγανακτῶν οὐδὲ ὀργιζόμενος οὐδὲ ὀμνύων οὐδ̓ ἐπ̓ 
ἀμφότερα ταχέως ῥέπων οὐδὲ στρεπτός, ὡς ὁ
Μωυσῆς φησιν ἐπὶ τοῦ Φινεές. εἴ τις ὑμῶν ἀνέγνω
τοὺς ἀριθμούς, οἶδεν ὃ λέγω. ἐπειδὴ γὰρ Φινεὲς τὸν
τελεσθέντα τῷ Βεελφεγὼρ μετὰ τῆς ἀναπεισάσης
αὐτὸν γυναικὸς αὐτοχειρίᾳ λαβὼν ἀπέκτεινεν
αἰσχρῷ καὶ ὀδυνηροτάτῳ τραύματι, διὰ τῆς μήτρας,
<pb id="v.2.p.364"></pb>
<milestone n="160e" unit="orgpage"/> φησί, παίσας τὴν γυναῖκα, πεποίηται λέγων
ὁ θεός· <q>Φινεὲς υἱὸς Ἐλεάζαρ υἱοῦ Ἀαρὼν
τοῦ ἱερέως κατέπαυσε τὸν θυμόν μου ἀπὸ υἱῶν
Ἰσραὴλ ἐν τῷ ζηλῶσαί μου τὸν ζῆλον ἐν αὐτοῖς.
καὶ οὐκ ἐξανήλωσα τοὺς υἱοὺς Ἰσραὴλ ἐν τῷ
ζήλῳ μου.</q> τί κουφότερον τῆς αἰτίας, δἰ ἣν θεὸς
ὀργισθεὶς οὐκ ἀληθῶς ὑπὸ τοῦ γράψαντος ταῦτα
<milestone n="161a" unit="orgpage"/> πεποίηται; τί δὲ ἀλογώτερον, εἰ δέκα ἢ πεντεκαίδεκα,
κείσθω δὲ καὶ ἑκατόν, οὐ γὰρ δὴ χιλίους
ἐροῦσι—θῶμεν δὲ ἡμεῖς καὶ τοσούτους τολμήσαντάς
τι τῶν ὑπὸ τοῦ θεοῦ τεταγμένων νόμων
παραβῆναι· ἑξακοσίας ἐχρῆν διὰ τοὺς ἅπαξ
χιλίους ἀναλωθῆναι χιλιάδας; ὡς ἔμοιγε κρεῖττον
εἶναι τῷ παντὶ φαίνεται χιλίοις ἀνδράσι βελτίστοις
ἕνα συνδιασῶσαι πονηρὸν ἢ συνδιαφθεῖραι
τοὺς χιλίους ἑνί....
Εἰ γὰρ καὶ ἑνὸς ἡρώων καὶ οὐκ ἐπισήμου
δαίμονος δύσοιστος ἡ ὀργὴ χώραις τε καὶ πόλεσιν
ὁλοκλήροις, τίς ἂν ὑπέστη τοσούτου θεοῦ δαίμοσιν
<milestone n="168b" unit="orgpage"/> ἢ ἀγγέλοις ἢ καὶ ἀνθρώποις ἐπιμηνίσαντος; ἄξιόν
γέ ἐστι παραβαλεῖν αὐτὸν τῇ Λυκούργου πραότητι
<milestone n="168c" unit="orgpage"/> καὶ τῇ Σόλωνος ἀνεξικακίᾳ ἢ τῇ Ῥωμαίων πρὸς
<milestone n="171d" unit="orgpage"/> τοὺς ἠδικηκότας ἐπιεικείᾳ καὶ χρηστότητι. πόσῳ
δὲ δὴ τὰ παῤ ἡμῖν τῶν παῤ αὐτοῖς κρείττονα,
καὶ ἐκ τῶνδε σκοπεῖτε. μιμεῖσθαι κελεύουσιν
ἡμᾶς οἱ φιλόσοφοι κατὰ δύναμιν τοὺς θεούς, εἶναι
δὲ ταύτην τὴν μίμησιν ἐν θεωρίᾳ τῶν ὄντων. ὅτι
<milestone n="171e" unit="orgpage"/> δὲ τοῦτο δίχα πάθους ἐστὶ καὶ ἐν ἀπαθείᾳ κεῖται,
<pb id="v.2.p.366"></pb>
πρόδηλόν ἐστί που, κἂν ἐγὼ μὴ λέγω· καθ̓ ὅσον
ἄρα ἐν ἀπαθείᾳ γινόμεθα, τεταγμένοι περὶ τῶν
ὄντων τὴν θεωρίαν, κατὰ τοσοῦτον ἐξομοιούμεθα
τῷ θεῷ. τίς δὲ ἡ παῤ Ἑβραίοις ὑμνουμένη τοῦ
θεοῦ μίμησις; ὀργὴ καὶ θυμὸς καὶ ζῆλος ἄγριος.
<q>Φινεὲς</q> γάρ φησι <q>κατέπαυσε τὸν θυμόν μου
ἀπὸ υἱῶν Ἰσραὴλ ἐν τῷ ζηλῶσαι τὸν ζῆλόν μοῦ
ἐν αὐτοῖς.</q> εὑρὼν γὰρ ὁ θεὸς τὸν συναγανακτοῦντα
καὶ συναλγοῦντα ἀφεὶς τὴν ἀγανάκτησιν
<milestone n="172a" unit="orgpage"/> φαίνεται. ταῦτα καὶ τὰ τοιαῦτα περὶ θεοῦ ἕτερα
πεποίηται λέγων ὁ Μωυσῆς οὐκ ὀλιγαχοῦ τῆς γραφῆς.
<milestone n="176a" unit="orgpage"/> Ὅτι δὲ οὐχ Ἑβραίων μόνον ἐμέλησε τῷ θεῷ,
<milestone n="176a" unit="orgpage"/> πάντων δὲ ἐθνῶν κηδόμενος ἔδωκεν ἐκείνοις μὲν
οὐδὲν σπουδαῖον ἢ μέγα, ἡμῖν δὲ μακρῷ κρείττονα
καὶ διαφέροντα, σκοπεῖτε λοιπὸν τὸ ἐντεῦθεν.
ἔχουσι μὲν εἰπεῖν καὶ Αἰγύπτιοι, παῤ ἑαυτοῖς
ἀπαριθμούμενοι σοφῶν οὐκ ὀλίγων ὀνόματα, πολλοὺς
ἐσχηκέναι τοὺς ἀπὸ τῆς Ἑρμοῦ διαδοχῆς,
Ἑρμοῦ δέ φημι τοῦ τρίτου ἐπιφοιτήσαντος τῇ
Αἰγύπτῳ, Χαλδαῖοι δὲ καὶ Ἀσσύριοι τοὺς ἀπ̓ 
Ὠάννου καὶ Βήλου, μυρίους δὲ Ἕλληνες τοὺς ἀπὸ
<milestone n="176c" unit="orgpage"/> Χείρωνος. ἐκ τούτου γὰρ πάντες ἐγένοντο τελεστικοὶ
φύσει καὶ θεολογικοί, καθὸ δὴ δοκοῦσι
μόνον Ἑβραῖοι τὰ ἑαυτῶν ἀποσεμνύνειν...
<pb id="v.2.p.368"></pb>
<milestone n="178a" unit="orgpage"/> Ἀλλ̓ ἀρχὴν ἔδωκεν ὑμῖν ἐπιστήμης ἢ μάθημα
φιλόσοφον; καὶ ποῖον; ἡ μὲν γὰρ περὶ τὰ φαινόμενα
<milestone n="178b" unit="orgpage"/> θεωρία παρὰ τοῖς Ἕλλησιν ἐτελειώθη, τῶν
πρώτων τηρήσεων παρὰ τοῖς βαρβάροις ἐν Βαβυλῶνι
γενομένων· ἡ δὲ περὶ τὴν γεωμετρίαν ἀπὸ
τῆς γεωδαισίας τῆς ἐν Αἰγύπτῳ τὴν ἀρχὴν λαβοῦσα
πρὸς τοσοῦτον μέγεθος ηὐξήθη· τὸ δὲ
περὶ τοὺς ἀριθμοὺς ἀπὸ τῶν Φοινίκων ἐμπόρων
ἀρξάμενον τέως εἰς ἐπιστήμης παρὰ τοῖς Ἕλλησι
κατέστη πρόσχημα. ταῦτα δὴ τρία μετὰ τῆς
συναρίθμου μουσικῆς Ἕλληνες εἰς ἓν συνῆψαν,
ἀστρονομίαν γεωμετρίᾳ προσυφήναντες, ἀμφοῖν
δὲ προσαρμόσαντες τοὺς ἀριθμοὺς καὶ τὸ ἐν τούτοις
ἐναρμόνιον κατανοήσαντες. ἐντεῦθεν ἔθεντο
τῇ παρὰ σφίσι μουσικῇ τοὺς ὅρους, εὑρόντες τῶν
ἁρμονικῶν λόγων πρὸς τὴν αἴσθησιν τῆς ἀκοῆς
ἄπταιστον ὁμολογίαν ἢ ὅτι τούτου μάλιστα ἐγγύς.
<milestone n="184b" unit="orgpage"/> Πότερον οὖν χρή με κατ̓ ἄνδρα ὀνομάζειν ἢ
κατ̓ ἐπιτηδεύματα; ἢ τοὺς ἀνθρώπους, οἷον Πλάτωνα,
Σωκράτην, Ἀριστείδην, Κίμωνα, Θαλῆν,
Λυκοῦργον, Ἀγησίλαον, Ἀρχίδαμον—ἢ μᾶλλον
τὸ τῶν φιλοσόφων γένος, τὸ τῶν στρατηγῶν, τὸ
τῶν δημιουργῶν, τὸ τῶν νομοθετῶν; εὑρεθήσονται
γὰρ οἱ μοχθηρότατοι καὶ βδελυρώτατοι τῶν στρατηγῶν
<milestone n="184c" unit="orgpage"/> ἐπιεικέστερον χρησάμενοι τοῖς ἡδικηκόσι τὰ
μέγιστα ἢ Μωυσῆς τοῖς οὐδὲν ἐξημαρτηκόσιν.
<milestone n="190c" unit="orgpage"/> τίνα οὖν ὑμῖν ἀπαγγείλω βασιλείαν; πότερα τὴν
Περσέως ἢ τὴν Αἰακοῦ ἢ Μίνω τοῦ Κρητός, ὃς
ἐκάθηρε μὲν λῃστευομένην τὴν θάλασσαν, ἐκβαλὼν
<pb id="v.2.p.370"></pb>
καὶ ἐξελάσας τοὺς βαρβάρους ἄχρι Συρίας
καὶ Σικελίας, ἐφ̓ ἑκάτερα προβὰς τοῖς τῆς ἀρχῆς
ὁρίοις, οὐ μόνων δὲ τῶν νήσων, ἀλλὰ καὶ τῶν
παραλίων ἐκράτει; καὶ διελόμενος πρὸς τὸν ἀδελφὸν
Ῥαδάμανθυν, οὔτι τὴν γῆν, ἀλλὰ τὴν ἐπιμέλειαν
τῶν ἀνθρώπων, αὐτὸς μὲν ἐτίθει παρὰ τοῦ
Διὸς λαμβάνων τοὺς νόμους, ἐκείνῳ δὲ τὸ δικαστικὸν
ἠφίει μέρος ἀναπληροῦν...
<milestone n="193c" unit="orgpage"/> Ἀλλ̓ ἐπειδὴ κτισθεῖσαν αὐτὴν πολλοὶ μὲν
περιέστησαν πόλεμοι, πάντων δὲ ἐκράτει καὶ
κατηγωνίζετο καί, παῤ αὐτὰ μᾶλλον αὐξανομένη
τὰ δεινά, τῆς ἀσφαλείας ἐδεῖτο μείζονος, αὖθις
ὁ Ζεὺς τὸν φιλοσοφώτατον αὐτῇ Νουμᾶν ἐφίστησιν.
οὗτος ἦν ὁ καλὸς καὶ ἀγαθὸς ὁ
<milestone n="193d" unit="orgpage"/> Νουμᾶς, ἄλσεσιν ἐρήμοις ἐνδιατρίβων καὶ συνὼν
ἀεὶ τοῖς θεοῖς κατὰ τὰς ἀκραιφνεῖς αὐτοῦ
νοήσεις... οὗτος τοὺς πλείστους τῶν ἱερατικῶν
<milestone n="194b" unit="orgpage"/> κατέστησε νόμους. ταῦτα μὲν οὖν ἐκ
κατοχῆς καὶ ἐπιπνοίας θείας ἔκ τε τῶν τῆς Σιβύλλης
καὶ τῶν ἄλλων, οἳ δὴ γεγόνασι κατ̓ ἐκεῖνον
τὸν χρόνον κατὰ τὴν πάτριον φωνὴν χρης μολόγοι,
φαίνεται δοὺς ὁ Ζεὺς τῇ πόλει. τὴν δὲ ἐξ ἀέρος
πεσοῦσαν ἀσπίδα καὶ τὴν ἐν τῷ λόφῳ κεφαλὴν
<milestone n="194c" unit="orgpage"/> φανεῖσαν, ὅθεν, οἶμαι, καὶ τοὔνομα προσέλαβεν ἡ
﻿<pb id="v.2.p.372"></pb>
τοῦ μεγάλου Διὸς ἕδρα, πότερον ἐν τοῖς πρώτοις ἢ
τοῖς δευτέροις ἀριθμήσωμεν τῶν δώρων; εἶτα, ὦ
δυστυχεῖς ἄνθρωποι, σωζομένου τοῦ παῤ ἡμῖν ὅπλου
διοπετοῦς, ὃ κατέπεμψεν ὁ μέγας Ζεὺς ἤτοι
πατὴρ Ἄρης, ἐνέχυρον διδοὺς οὐ λόγον, ἔργον δέ, ὅτι
τῆς πόλεως ἡμῶν εἰς τὸ διηνεκὲς προασπίσει, προσκυνεῖν
ἀφέντες καὶ σέβεσθαι, τὸ τοῦ σταυροῦ προσκυνεῖτε
ξύλον, εἰκόνας αὐτοῦ σκιαγραφοῦντες ἐν
<milestone n="194d" unit="orgpage"/> τῷ μετώπῳ καὶ πρὸ τῶν οἰκημάτων ἐγγράφοντες.
Ἆρα ἀξίως ἄν τις τοὺς συνετωτέρους ὑμῶν
μισήσειεν ἢ τοὺς ἀφρονεστέρους ἐλεήσειεν, οἳ κατακολουθοῦντες
ὑμῖν, εἰς τοσοῦτον ἦλθον ὀλέθρου,
ὥστε τοὺς αἰωνίους ἀφέντες θεοὺς ἐπὶ τὸν Ἰουδαίων
<milestone n="197c" unit="orgpage"/> μεταβῆναι νεκρόν;... παρίημι γὰρ τὰ τῆς
μητρὸς τῶν θεῶν μυστήρια καὶ ζηλῶ τὸν Μάριον.
<milestone n="198b" unit="orgpage"/> ...τὸ γὰρ ἐκ θεῶν εἰς ἀνθρώπους ἀφικνούνενον
πνεῦμα σπανιάκις μὲν καὶ ἐν ὀλίγοις γίνεται καὶ
οὔτε πάντα ἄνδρα τούτου μετασχεῖν ῥᾴδιον οὔτε
ἐν παντὶ καιρῷ. ταύτῃ τοι καὶ τὸ παῤ Ἑβραίοις
προφητικὸν πνεῦμα ἐπέλιπεν, οὐκοῦν οὐδὲ παῤ
Αἰγυπτίοις εἰς τοῦτο σώζεται. φαίνεται δὲ καὶ
τὰ αὐτοφυῆ χρηστήρια σιγῆσαι ταῖς τῶν χρόνων
εἴκοντα περιόδοις. ὃ δὴ φιλάνθρωπος ἡμῶν
δεσπότης καὶ πατὴρ Ζεὺς ἐννοήσας, ὡς ἂν μὴ
παντάπασι τῆς πρὸς τοὺς θεοὺς ἀποστερηθῶμεν
κοινωνίας, δέδωκεν ἡμῖν διὰ τῶν ἱερῶν τεχνῶν
<milestone n="198d" unit="orgpage"/> ἐπίσκεψιν, ὑφ̓ ἧς πρὸς τὰς χρείας ἕξομεν τὴν
ἀποχρῶσαν βοήθειαν.
<pb id="v.2.p.374"></pb>
<milestone n="200a" unit="orgpage"/> Ἔλαθέ με μικροῦ τὸ μέγιστον τῶν Ἡλίου καὶ
Διὸς δώρων. εἰκότως δὲ αὐτὸ ἐφύλαξα ἐν τῷ
τέλει. καὶ γὰρ οὐκ ἴδιόν ἐστιν ἡμῶν μόνον, ἀλλ̓,
οἶμαι, κοινὸν πρὸς Ἕλληνας, τοὺς ἡμετέρους συγγενεῖς.
ὁ γάρ τοι Ζεὺς ἐν μὲν τοῖς νοητοῖς ἐξ
ἑαυτοῦ τὸν Ἀσκληπιὸν ἐγέννησεν, εἰς δὲ τὴν γῆν
διὰ τῆς Ἡλίου γονίμου ζωῆς ἐξέφηνεν. οὗτος ἐπὶ
γῆς ἐξ οὐρανοῦ ποιησάμενος τὴν πρόοδον, ἑνοειδῶς
μὲν ἐν ἀνθρώπου μορφῇ περὶ τὴν Ἐπίδαυρον
<milestone n="200b" unit="orgpage"/> ἀνεφάνη, πληθυνόμενος δὲ ἐντεῦθεν ταῖς προόδοις
ἐπὶ πᾶσαν ὤρεξε τὴν γῆν τὴν σωτήριον ἑαυτοῦ
δεξιάν. ἦλθεν εἰς Πέργαμον, εἰς Ἰωνίαν, εἰς
Τάραντα μετὰ ταῦθ̓, ὕστερον ἦλθεν εἰς τὴν
Ῥώμην. ᾤχετο δὲ εἰς Κῶ, ἐνθένδε εἰς Αἰγάς.
εἶτα πανταχοῦ γῆς ἐστι καὶ θαλάσσης. οὐ καθ̓
ἕκαστον ἡμῶν ἐπιφοιτᾷ, καὶ ὅμως ἐπανορθοῦται
ψυχὰς πλημμελῶς διακειμένας καὶ τὰ σώματα ἀσθενῶς ἔχοντα.
<milestone n="201e" unit="orgpage"/> Τί δὲ τοιοῦτον ἑαυτοῖς Ἑβραῖοι καυχῶνται
παρὰ τοῦ θεοῦ δεδόσθαι, πρὸς οὓς ὑμεῖς ἀφ̓ ἡμῶν
αὐτομολήσαντες πείθεσθε; εἰ τοῖς ἐκείνων γοῦν
προσείχετε λόγοις, οὐκ ἂν παντάπασιν ἐπεπράγειτε
δυστυχῶς, ἀλλὰ χεῖρον μὲν ἢ πρότερον,
ὁπότε σὺν ἡμῖν ἦτε, οἰστὰ δὲ ὅμως ἐπεπόνθειτε
ἂν καὶ φορητά. ἕνα γὰρ ἀντὶ πολλῶν θεὸν ἐσέβεσθε
ἂν οὐκ ἄνθρωπον, μᾶλλον δὲ πολλοὺς ἀνθρώπους
<milestone n="202a" unit="orgpage"/> δυστυχεῖς. καὶ νόμῳ σκληρῷ μὲν καὶ
τραχεῖ καὶ πολὺ τὸ ἄγριον ἔχοντι καὶ βάρβαρον
ἀντὶ τῶν παῤ ἡμῖν ἐπιεικῶν καὶ φιλανθρώπων
<pb id="v.2.p.376"></pb>
χρώμενοι τὰ μὲν ἄλλα χείρονες ἂν ἦτε, ἁγνότεροι
δὲ καὶ καθαρώτεροι τὰς ἁγιστείας. νῦν δὲ ὑμῖν
συμβέβηκεν ὥσπερ ταῖς βδέλλαις τὸ χείριστον
ἕλκειν αἷμα ἐκεῖθεν, ἀφεῖναι δὲ τὸ καθαρώτερον.
<milestone n="191d" unit="orgpage"/> ὁ δὲ Ἰησοῦς ἀναπείσας τὸ χείριστον τῶν παῤ
<milestone n="191e" unit="orgpage"/> ὑμῖν, ὀλίγους πρὸς τοῖς τριακοσίοις ἐνιαυτοῖς
ὀνομάζεται, ἐργασάμενος παῤ ὃν ἔζη χρόνον οὐδὲν
ἀκοῆς ἄξιον, εἰ μή τις οἴεται τοὺς κυλλοὺς καὶ
τυφλοὺς ἰάσασθαι καὶ δαιμονῶντας ἐξορκίζειν ἐν
Βηθσαιδᾷ καὶ ἐν Βηθανίᾳ ταῖς κώμαις τῶν μεγίστων
<milestone n="205e" unit="orgpage"/> ἔργων εἶναι. ἁγνείας μὲν οὐδὲ γὰρ εἰ πεποίηται
μνήμην ἐπίστασθε· ζηλοῦτε δὲ Ἰουδαίων τοὺς
θυμοὺς καὶ τὴν πικρίαν, ἀνατρέποντες ἱερὰ καὶ
<milestone n="206a" unit="orgpage"/> βωμοὺς καὶ ἀπεσφάξατε οὐχ ἡμῶν μόνον τοὺς
τοῖς πατρῴοις ἐμμένοντας, ἀλλὰ καὶ τῶν ἐξ ἴσης
ὑμῶν πεπλανημένων αἱρετικοὺς τοὺς μὴ τὸν αὐτὸν
τρόπον ὑμῶν τὸν νεκρὸν θρηνοῦντας. ἀλλὰ ταῦτα
ὑμέτερα μᾶλλόν ἐστιν· οὐδαμοῦ γὰρ οὔτε Ἰησοῦς
αὐτὰ παραδέδωκε κελεύων ὑμῖν οὔτε Παῦλος.
αἴτιον δέ, ὅτι μηδὲ ἤλπισαν εἰς τοῦτο ἀφίξεσθαί
ποτε δυνάμεως ὑμᾶς· ἠγάπων γάρ, εἰ θεραπαίνας
ἐξαπατήσουσι καὶ δούλους καὶ διὰ τούτων τὰς
γυναῖκας ἄνδρας τε, οἵους Κορνήλιος καὶ Σέργιος.
<milestone n="206b" unit="orgpage"/> ὧν εἷς ἐὰν φανῇ τῶν τηνικαῦτα γνωριζομένων
ἐπιμνηθεὶς—ἐπὶ Τιβερίου γὰρ ἤτοι Κλαυδίου
ταῦτα ἐγίνετο—, περὶ πάντων ὅτι ψεύδομαι νομίζετε.
<pb id="v.2.p.378"></pb>
<milestone n="209d" unit="orgpage"/> Ἀλλὰ τοῦτο μὲν οὐκ οἶδ̓ ὅθεν ὥσπερ ἐπιπνεόμενος
ἐφθεγξάμην, ὅθεν δὲ ἐξέβην, ὅτι <q>Πρὸς τοὺς Ἰουδαίους
ηὐτομολήσατε, τί τοῖς ἡμετέροις ἀχαριστήσαντες
θεοῖς;</q> ἆῤ ὅτι βασιλεύειν ἔδοσαν οἱ θεοὶ
τῇ Ῥώμῃ, τοῖς Ἰουδαίοις ὀλίγον μὲν χρόνον ἐλευθέρους
εἶναι, δουλεῦσαι δὲ ἀεὶ καὶ παροικῆσαι;
σκόπει τὸν Ἁβραάμ· οὐχὶ πάροικος ἦν ἐν ἀλλοτρίᾳ;
<milestone n="209e" unit="orgpage"/> τὸν Ἰακώβ· οὐ πρότερον μὲν Σύροις, ἑξῆς
δὲ ἐπὶ τούτοις Παλαιστινοῖς, ἐν γήρᾳ δὲ Αἰγυπτίοις
ἐδούλευσεν; οὐκ ἐξ οἴκου δουλείας ἐξαγαγεῖν
αὐτοὺς ὁ Μωυσῆς φησιν ἐξ Αἰγύπτου ἐν
βραχίονι ὑψηλῷ; κατοικήσαντες δὲ τὴν Παλαιστίνην,
οὐ πυκνότερον ἤμειψαν τὰς τύχας ἢ τὸ
χρῶμά φασιν οἱ τεθεαμένοι τὸν χαμαιλέοντα. νῦν
μὲν ὑπακούοντες τοῖς κριταῖς, νῦν δὲ τοῖς ἀλλοφύλοις
δουλεύοντες; ἐπειδὴ δὲ ἐβασιλεύθησαν—
ἀφείσθω δὲ νῦν ὅπως· οὔτε γὰρ ὁ θεὸς ἑκὼν αὐτοῖς
τὸ βασιλεύεσθαι συνεχώρησεν, ὡς ἡ γραφή φησιν,
<milestone n="210a" unit="orgpage"/> ἀλλὰ βιασθεὶς ὑπ̓ αὐτῶν καὶ προδιαστειλάμενος,
ὅτι ἄρα φαύλως βασιλευθήσονται. πλὴν ἀλλ̓
ᾤκησαν γοῦν τὴν ἑαυτῶν καὶ ἐγεώργησαν ὀλίγα
πρὸς τοῖς τριακοσίοις ἔτεσιν. ἐξ ἐκείνου πρῶτον
Ἀσσυρίοις, εἶτα Μήδοις, ὕστερον Πέρσαις ἐδούλευσαν,
<milestone n="213a" unit="orgpage"/> εἶτα νῦν ἡμῖν αὐτοῖς. καὶ ὁ παῤ ὑμῖν
κηρυττόμενος Ἰησοῦς εἷς ἦν τῶν Καίσαρος ὑπηκόων.
εἰ δὲ ἀπιστεῖτε, μικρὸν ὕστερον ἀποδείξω·
μᾶλλον δὲ ἤδη λεγέσθω. φατὲ μέντοι μετὰ τοῦ
πατρὸς αὐτὸν ἀπογράψασθαι καὶ τῆς μητρὸς ἐπὶ Κυρηνίου.
<pb id="v.2.p.380"></pb>
<milestone n="213b" unit="orgpage"/> Ἀλλὰ γενόμενος ἄνθρωπος τίνων ἀγαθῶν
αἴτιος κατέστη τοῖς ἑαυτοῦ συγγενέσιν; οὐ γὰρ
ἠθέλησαν, φασίν, ὑπακοῦσαι τοῦ Ἰησοῦ. τί δέ;
ὁ σκληροκάρδιος καὶ λιθοτράχηλος ἐκεῖνος λαὸς
πῶς ὑπήκουσε τοῦ Μωυσέως· Ἰησοῦς δέ, ὁ τοῖς
πνεύμασιν ἐπιτάττων καὶ βαδίζων ἐπὶ τῆς θαλάσσης
καὶ τὰ δαιμόνια ἐξελαύνων, ὡς δὲ ὑμεῖς λέγετε,
τὸν οὐρανὸν καὶ τὴν γῆν ἀπεργασάμενος—οὐ γὰρ
δὴ ταῦτα τετόλμηκέ τις εἰπεῖν περὶ αὐτοῦ τῶν
<milestone n="213c" unit="orgpage"/> μαθητῶν, εἰ μὴ μόνος Ἰωάννης οὐδὲ αὐτὸς σαφῶς
οὐδὲ τρανῶς· ἀλλ̓ εἰρηκέναι γε συγκεχωρήσθω—
οὐκ ἠδύνατο τὰς προαιρέσεις ἐπὶ σωτηρίᾳ τῶν
ἑαυτοῦ φίλων καὶ συγγενῶν μεταστῆσαι;
<milestone n="218a" unit="orgpage"/> Ταῦτα μὲν οὖν καὶ μικρὸν ὕστερον, ὅταν ἰδίᾳ
περὶ τῆς τῶν εὐαγγελίων τερατουργίας καὶ σκευωρίας
ἐξετάζειν ἀρξώμεθα. νυνὶ δὲ ἀποκρίνεσθέ
μοι πρὸς ἐκεῖνο. πότερον ἄμεινον τὸ διηνεκῶς μὲν
<milestone n="218b" unit="orgpage"/> ἐλεύθερον εἶναι, ἐν δισχιλίοις δὲ ὅλοις ἐνιαυτοῖς
ἄρξαι τὸ πλεῖον γῆς καὶ θαλάσσης, ἢ τὸ δουλεύειν
καὶ πρὸς ἐπίταγμα ζῆν ἀλλότριον; οὐδεὶς οὕτως
ἐστὶν ἀναίσχυντος, ὡς ἑλέσθαι μᾶλλον τὸ δεύτερον.
ἀλλὰ τὸ πολέμῳ κρατεῖν οἰήσεταί τις τοῦ κρατεῖσθαι
χεῖρον; οὕτω τίς ἐστιν ἀναίσθητος; εἰ δὲ
ταῦτα ἀληθῆ φαμεν, ἕνα μοι κατὰ Ἀλέξανδρον
δείξατε στρατηγόν, ἕνα κατὰ Καίσαρα παρὰ τοῖς
Ἑβραίοις. οὐ γὰρ δὴ παῤ ὑμῖν. καίτοι, μὰ τοὺς
θεούς, εὖ οἶδ̓ ὅτι περιυβρίζω τοὺς ἄνδρας, ἐμνημόνευσα
<milestone n="218c" unit="orgpage"/> δὲ αὐτῶν ὡς γνωρίμων. οἱ γὰρ δὴ τούτων
ἐλάττους ὑπὸ τῶν πολλῶν ἀγνοοῦνται, ὧν ἕκαστος
﻿<pb id="v.2.p.382"></pb>
πάντων ὁμοῦ τῶν παῤ Ἑβραίοις γεγονότων ἐστὶ θαυμαστότερος.
<milestone n="221e" unit="orgpage"/> Ἀλλ̓ ὁ τῆς πολιτείας θεσμὸς καὶ τύπος τῶν
δικαστηρίων, ἡ δὲ περὶ τὰς πόλεις οἰκονομία καὶ
τῶν νόμων τὸ κάλλος, ἡ δὲ ἐν τοῖς μαθήμασιν
ἐπίδοσις, ἡ δὲ ἐν ταῖς ἐλευθερίοις τέχναις ἄσκησις
<milestone n="222a" unit="orgpage"/> οὐχ Ἑβραίων μὲν ἦν ἀθλία καὶ βαρβαρική; καίτοι
βούλεται ὁ μοχθηρὸς Εὐσέβιος εἶναί τινα καὶ
παῤ αὐτοῖς ἑξάμετρα, καὶ φιλοτιμεῖται λογικὴν
εἶναι πραγματείαν παρὰ τοῖς Ἑβραίοις, ἧς τοὔνομα
ἀκήκοε παρὰ τοῖς Ἕλλησι. ποῖον ἰατρικῆς
εἶδος ἀνεφάνη παρὰ τοῖς Ἑβραίοις, ὥσπερ ἐν
Ἕλλησι τῆς Ἱπποκράτους καί τινων ἄλλων μετ̓
<milestone n="224c" unit="orgpage"/> ἐκεῖνον αἱρέσεων; ὁ σοφώτατος Σολομῶν παρόμοιός
ἐστι τῷ παῤ Ἕλλησι Φωκυλίδῃ Θεόγνιδι
ἢ Ἰσοκράτει; πόθεν; εἰ γοῦν παραβάλοις τὰς
Ἰσοκράτους παραινέσεις ταῖς ἐκείνου παροιμίαις,
<milestone n="224d" unit="orgpage"/> εὕροις ἄν, εὖ οἶδα, τὸν τοῦ Θεοδώρου κρείττονα τοῦ
σοφωτάτου βασιλέως. ἀλλ̓ ἐκεῖνος, φασί, καὶ
περὶ θεουργίαν ἤσκητο. τί οὖν ; οὐχὶ καὶ ὁ
Σολομῶν οὗτος τοῖς ἡμετέροις ἐλάτρευσε θεοῖς,
ὑπὸ τῆς γυναικός, ὡς λέγουσιν, ἐξαπατηθείς ; ὢ
μέγεθος ἀρετῆς. ὦ σοφίας πλοῦτος. οὐ περιγέγονεν
ἡδονῆς, καὶ γυναικὸς λόγοι τοῦτον παρήγαγον.
εἴπερ οὖν ὑπὸ γυναικὸς ἠπατήθη, τοῦτον
σοφὸν μὴ λέγετε. εἰ δὲ πεπιστεύκατε σοφόν, μή
τοι παρὰ γυναικὸς αὐτὸν ἐξηπατῆσθαι νομίζετε,
<pb id="v.2.p.384"></pb>
<milestone n="224e" unit="orgpage"/> κρίσει δὲ οἰκείᾳ καὶ συνέσει καὶ τῇ παρὰ τοῦ
φανέντος αὐτῷ θεοῦ διδασκαλίᾳ πειθόμενον λελατρευκέναι
καὶ τοῖς ἄλλοις θεοῖς. φθόνος γὰρ καὶ
ζῆλος οὐδὲ ἄχρι τῶν ἀρίστων ἀνθρώπων ἀφικνεῖται,
τοσοῦτον ἄπεστιν ἀγγέλων καὶ θεῶν. ὑμεῖς
δὲ ἄρα περὶ τὰ μέρη τῶν δυνάμεων στρέφεσθε, ἃ
δὴ δαιμόνιά τις εἰπὼν οὐκ ἐξαμαρτάνει. τὸ γὰρ
φιλότιμον ἐνταῦθα καὶ κενόδοξον, ἐν δὲ τοῖς θεοῖς
οὐδὲν ὑπάρχει καὶ τοιοῦτον.
<milestone n="229c" unit="orgpage"/> Τοῦ χάριν ὑμεῖς τῶν παῤ Ἕλλησι παρεσθίετε
μαθημάτων, εἴπερ αὐτάρκης ὑμῖν ἐστιν ἡ τῶν
ὑμετέρων γραφῶν ἀνάγνωσις; καίτοι κρεῖττον
ἐκείνων εἴργειν τοὺς ἀνθρώπους ἢ τῆς τῶν ἱεροθύτων
ἐδωδῆς. ἐκ μὲν γὰρ ἐκείνης, καθὰ καὶ ὁ
Παῦλος λέγει, βλάπτεται μὲν οὐδὲν ὁ προσφερόμενος,
ἡ δὲ συνείδησις τοῦ βλέποντος ἀδελφοῦ
σκανδαλισθείη ἂν καθ̓ ὑμᾶς, ὦ σοφώτατοι καὶ
ὑπερήφανοι. διὰ δὲ τῶν μαθημάτων τούτων ἀπέστη
<milestone n="229d" unit="orgpage"/> τῆς ἀθεότητος πᾶν ὅτι περ παῤ ὑμῖν ἡ φύσις
ἤνεγκε γενναῖον. ὅτῳ οὖν ὑπῆρξεν εὐφυΐας κἂν
μικρὸν μόριον, τούτῳ τάχιστα συνέβη τῆς παῤ
ὑμῖν ἀθεότητος ἀποστῆναι. βέλτιον οὖν εἴργειν
μαθημάτων, οὐχ ἱερείων τοὺς ἀνθρώπους. ἀλλ̓
ἴστε καὶ ὑμεῖς, ὡς ἐμοὶ φαίνεται, τὸ διάφορον εἰς
σύνεσιν τῶν παῤ ὑμῖν γραφῶν πρὸς τὰς ἡμετέρας,
καὶ ὡς ἐκ τῶν παῤ ὑμῖν οὐδεὶς ἂν γένοιτο γενναῖος
ἀνήρ, μᾶλλον δὲ οὐδὲ ἐπιεικής, ἐκ δὲ τῶν παῤ
ἡμῖν αὐτὸς αὑτοῦ πᾶς ἂν γένοιτο καλλίων, εἰ καὶ
<milestone n="229e" unit="orgpage"/> παντάπασιν ἀφυής τις εἴη. φύσεως δὲ ἔχων εὖ
<pb id="v.2.p.386"></pb>
καὶ τὰς ἐκ τούτων προσλαχὼν παιδείας ἀτεχνῶς
γίνεται τῶν θεῶν τοῖς ἀνθρώποις δῶρον, ἤτοι φῶς
ἀνάψας ἐπιστήμης ἢ πολιτείας γένος ὑφηγησάμενος
ἢ πολεμίους πολλοὺς τρεψάμενος ἢ καὶ
πολλὴν μὲν γῆν, πολλὴν δὲ ἐπελθὼν θάλασσαν
καὶ τούτῳ φανεὶς ἡρωικός...
<milestone n="229e" unit="orgpage"/> Τεκμήριον δὲ τοῦτο σαφές· ἐκ πάντων ὑμῶν
ἐπιλεξάμενοι παιδία ταῖς γραφαῖς ἐμμελετῆσαι
<milestone n="230a" unit="orgpage"/> παρασκευάσατε. κἂν φανῇ τῶν ἀνδραπόδων εἰς
ἄνδρας τελέσαντα σπουδαιότερα, ληρεῖν ἐμὲ
καὶ μελαγχολᾶν νομίζετε. εἶτα οὕτως ἐστὲ δυστυχεῖς
καὶ ἀνόητοι, ὥστε νομίζειν θείους μὲν
ἐκείνους τοὺς λόγους, ὑφ̓ ὧν οὐδεὶς ἂν γένοιτο
φρονιμώτερος οὐδὲ ἀνδρειότερος οὐδ̓ ἑαυτοῦ
κρείττων· ὑφ̓ ὧν δὲ ἔνεστιν ἀνδρείαν, φρόνησιν,
δικαιοσύνην προσλαβεῖν, τούτους ἀποδίδοτε
τῷ σατανᾷ καὶ τοῖς τῷ σατανᾷ λατρεύουσιν.
<milestone n="235b" unit="orgpage"/> Ἰᾶται Ἀσκληπιὸς ἡμῶν τὰ σώματα, παιδεύουσιν
ἡμῶν αἱ Μοῦσαι σὺν Ἀσκληπιῷ καὶ Ἀπόλλωνι
καὶ Ἑρμῇ λογίῳ τὰς ψυχάς, Ἄρης δὲ καὶ
Ἐνυὼ τὰ πρὸς τὸν πόλεμον συναγωνίζεται, τὰ δὲ
εἰς τέχνας Ἥφαιστος ἀποκληροῖ καὶ διανέμει,
<milestone n="235c" unit="orgpage"/> ταῦτα δὲ πάντα Ἀθηνᾶ μετὰ τοῦ Διὸς παρθένος
ἀμήτωρ πρυτανεύει. σκοπεῖτε οὖν, εἰ μὴ καθ̓
ἕκαστον τούτων ὑμῶν ἐσμεν κρείττους, λέγω δὲ τὰ
περὶ τὰς τέχνας καὶ σοφίαν καὶ σύνεσιν· εἴτε γὰρ
τὰς πρὸς τὴν χρείαν σκοπήσειας, εἴτε τὰς τοῦ
καλοῦ χάριν μιμητικάς, οἷον ἀγαλματοποιητικήν,
<pb id="v.2.p.388"></pb>
γραφικήν, ἢ οἰκονομικήν, ἰατρικὴν τὴν ἐξ Ἀσκληπιοῦ,
οὗ πανταχοῦ γῆς ἐστι χρηστήρια, ἃ δίδωσιν
ἡμῖν ὁ θεὸς μεταλαγχάνειν διηνεκῶς. ἐμὲ γοῦν
ἰάσατο πολλάκις Ἀσκληπιὸς κάμνοντα ὑπαγορεύσας
<milestone n="235d" unit="orgpage"/> φάρμακα· καὶ τούτων μάρτυς ἐστὶ Ζεύς. εἰ
τοίνυν οὐ προσνείμαντες ἑαυτοὺς τῷ τῆς ἀποστασίας
πνεύματι τὰ περὶ ψυχὴν ἄμεινον ἔχομεν καὶ
περὶ σῶμα καὶ τὰ ἐκτός, τίνος ἕνεκεν ἀφέντες
ταῦτα ἐπ̓ ἐκεῖνα βαδίζετε;
<milestone n="238a" unit="orgpage"/> Ἀνθ̓ ὅτου δὲ μηδὲ τοῖς Ἑβραϊκοῖς λόγοις ἐμμένετε
<milestone n="238b" unit="orgpage"/> μήτε ἀγαπᾶτε τὸν νόμον, ὃν δέδωκεν ὁ θεὸς
ἐκείνοις, ἀπολιπόντες δὲ τὰ πάτρια καὶ δόντες
ἑαυτοὺς οἷς ἐκήρυξαν οἱ προφῆται, πλέον ἐκείνων
ἢ τῶν παῤ ἡμῖν ἀπέστητε; τὸ γὰρ ἀληθὲς εἴ τις
ὑπὲρ ὑμῶν ἐθέλοι σκοπεῖν, εὑρήσει τὴν ὑμετέραν
ἀσέβειαν ἔκ τε τῆς Ἰουδαϊκῆς τόλμης καὶ τῆς
παρὰ τοῖς ἔθνεσιν ἀδιαφορίας καὶ χυδαιότητος
συγκειμένην. ἐξ ἀμφοῖν γὰρ οὔτι τὸ κάλλιστον,
ἀλλὰ τὸ χεῖρον ἑλκύσαντες παρυφὴν κακῶν εἰργάσασθε.
τοῖς μὲν γὰρ Ἑβραίοις ἀκριβῆ τὰ περὶ
<milestone n="238c" unit="orgpage"/> θρησκείαν ἐστὶ νόμιμα καὶ τὰ σεβάσματα καὶ
φυλάγματα μυρία καὶ δεόμενα βίου καὶ προαιρέσεως
ἱερατικῆς. ἀπαγορεύσαντος δὲ τοῦ νομοθέτου
τὸ πᾶσι μὴ δουλεύειν τοῖς θεοῖς, ἑνὶ δὲ
μόνον, οὗ <q>μερίς ἐστιν Ἰακὼβ καὶ σχοίνισμα κληρονομίας
Ἰσραήλ,</q> οὐ τοῦτο δὲ μόνον εἰπόντος,
ἀλλὰ γάρ, οἶμαι, καὶ προσθέντος <q>Οὐ κακολογήσεις
<pb id="v.2.p.390"></pb>
θεούς,</q> ἡ τῶν ἐπιγινομένων βδελυρία τε καὶ τόλμα,
βουλομένη πᾶσαν εὐλάβειαν ἐξελεῖν τοῦ πλήθους,
ἀκολουθεῖν ἐνόμισε τῷ μὴ θεραπεύειν τὸ βλασφημεῖν,
<milestone n="238d" unit="orgpage"/> ὃ δὴ καὶ ὑμεῖς ἐντεῦθεν εἱλκύσατε μόνον· ὡς
τῶν γε ἄλλων οὐθὲν ὑμῖν τέ ἐστι κἀκείνοις παραπλήσιον.
ἀπὸ μὲν οὖν τῆς Ἑβραίων καινοτομίας
τὸ βλασφημεῖν τοὺς παῤ ἡμῖν τιμωμένους θεοὺς
ἡρπάσατε. ἀπὸ δὲ τῆς παῤ ἡμῖν θρησκείας τὸ
μὲν εὐσεβές τε ὁμοῦ πρὸς ἅπασαν τὴν κρείττονα
φύσιν καὶ τῶν πατρίων ἀγαπητικὸν ἀπολελοίπατε,
μόνον δ̓ ἐκτήσασθε τὸ πάντα ἐσθίειν ὡς
λάχανα χόρτου. καὶ εἰ χρὴ τἀληθὲς εἰπεῖν, ἐπιτεῖναι
τὴν παῤ ἡμῖν ἐφιλοτιμήθητε χυδαιότητα·
<milestone n="238e" unit="orgpage"/> τοῦτο δέ, οἶμαι, καὶ μαλ̓ εἰκότως, συμβαίνει πᾶσιν
ἔθνεσιν· καὶ βίοις ἀνθρώπων εὐτελῶν, καπήλων,
τελωνῶν, ὀρχηστῶν, ἑταιροτρόφων καὶ ἁρμόττειν
ᾠήθητε τὰ παῤ ὑμῖν.
<milestone n="245a" unit="orgpage"/> Ὅτι δὲ οὐχ οἱ νῦν, ἀλλὰ καὶ οἱ ἐξ ἀρχῆς, οἱ
πρῶτοι παραδεξάμενοι τὸν λόγον παρὰ τοῦ Παύλου
<milestone n="245b" unit="orgpage"/> τοιοῦτοί τινες γεγόνασιν, εὔδηλον ἐξ ὧν αὐτὸς
ὁ Παῦλος μαρτυρεῖ πρὸς αὐτοὺς γράφων. οὐ γὰρ
ἦν οὕτως ἀναίσχυντος, οἶμαι, ὡς μὴ συνειδὼς αὐτοῖς
ὀνείδη τοσαῦτα πρὸς αὐτοὺς ἐκείνους ὑπὲρ
αὐτῶν γράφειν, ἐξ ὧν, εἰ καὶ ἐπαίνους ἔγραψε τοσούτους
αὐτῶν, εἰ καὶ ἀληθεῖς ἐτύγχανον, ἐρυθριᾶν
﻿<pb id="v.2.p.392"></pb>
ἦν, εἰ δὲ ψευδεῖς καὶ πεπλασμένοι, καταδύεσθαι
φεύγοντα τὸ μετὰ θωπείας λάγνου καὶ ἀνελευθέρου
κολακείας ἐντυγχάνειν δοκεῖν. ἃ δὲ γράφει
<milestone n="245c" unit="orgpage"/> περὶ τῶν ἀκροασαμένων αὐτοῦ Παῦλος πρὸς αὐτοὺς
ἐκείνους, ἐστὶ ταῦτα· <q>Μὴ πλανᾶσθε· οὔτε
εἰδωλολάτραι, οὔτε μοιχοί, οὔτε μαλακοί, οὔτε
ἀρσενοκοῖται, οὔτε κλέπται, οὔτε πλεονέκται, οὐ
μέθυσοι, οὐ λοίδοροι, οὐχ ἅρπαγες βασιλείαν θεοῦ
κληρονομήσουσι. καὶ ταῦτα οὐκ ἀγνοεῖτε, ἀδελφοί,
ὅτι καὶ ὑμεῖς τοιοῦτοι ἦτε. ἀλλ̓ ἀπελούσασθε,
ἀλλ̓ ἡγιάσθητε ἐν τῷ ὀνόματι Ἰησοῦ
Χριστοῦ.</q> ὁρᾷς, ὅτι καὶ τούτους γενέσθαι φησὶ
τοιούτους, ἁγιασθῆναι δὲ καὶ ἀπολούσασθαι, ῥύπτειν
ἱκανοῦ καὶ διακαθαίρειν ὕδατος εὐπορήσαντος,
<milestone n="245d" unit="orgpage"/> ὃ μέχρι ψυχῆς εἰσδύσεται; καὶ τοῦ μὲν
λεπροῦ τὴν λέπραν οὐκ ἀφαιρεῖται τὸ βάπτισμα,
οὐδὲ λειχῆνας οὐδὲ ἀλφοὺς οὔτε ἀκροχορδῶνας
οὐδὲ ποδάγραν οὐδὲ δυσεντερίαν, οὐχ ὕδερον, οὐ
παρωνυχίαν, οὐ μικρόν, οὐ μέγα τῶν τοῦ σώματος
ἁμαρτημάτων, μοιχείας δὲ καὶ ἁρπαγὰς καὶ πάσας
ἁπλῶς τῆς ψυχῆς παρανομίας ἐξελεῖ;...
<milestone n="253a" unit="orgpage"/> Ἐπειδὴ δὲ πρὸς μὲν τοὺς νυνὶ Ἰουδαίους διαφέρεσθαί
φασιν, εἶναι δὲ ἀκριβῶς Ἰσραηλῖται
<milestone n="253b" unit="orgpage"/> κατὰ τοὺς προφήτας αὐτῶν, καὶ τῷ Μωυσῇ
μάλιστα πείθεσθαι καὶ τοῖς ἀπ̓ ἐκείνου περὶ τὴν
Ἰουδαίαν ἐπιγενομένοις προφήταις, ἴδωμεν, κατὰ
τί μάλιστα ὁμολογοῦσιν αὐτοῖς. ἀρκτέον δὲ ἡμῖν
ἀπὸ τῶν Μωυσέως, ὃν δὴ καὶ αὐτόν φασι προκηρύξαι
<pb id="v.2.p.394"></pb>
τὴν ἐσομένην Ἰησοῦ γέννησιν. ὁ τοίνυν
Μωυσῆς οὐχ ἅπαξ οὐδὲ δὶς οὐδὲ τρίς, ἀλλὰ
πλειστάκις ἕνα θεὸν μόνον ἀξιοῖ τιμᾶν, ὃν δὴ
καὶ ἐπὶ πᾶσιν ὀνομάζει, θεὸν δὲ ἕτερον οὐδαμοῦ·
<milestone n="253c" unit="orgpage"/> ἀγγέλους δὲ ὀνομάζει καὶ κυρίους καὶ μέντοι καὶ
θεοὺς πλείονας, ἐξαίρετον δὲ τὸν πρῶτον, ἄλλον
δὲ οὐχ ὑπείληφε δεύτερον οὔτε ὅμοιον οὔτε ἀνόμοιον,
καθάπερ ὑμεῖς ἐπεξείργασθε. εἰ δέ ἐστί
που παῤ ὑμῖν ὑπὲρ τούτων μία Μωυσέως ῥῆσις,
ταύτην ἐστὲ δίκαιοι προφέρειν. τὸ γὰρ <q>Προφήτην
ὑμῖν ἀναστήσει κύριος ὁ θεὸς ἡμῶν ἐκ τῶν
ἀδελφῶν ὑμῶν ὡς ἐμέ· αὐτοῦ ἀκούσεσθε</q> μάλιστα
μὲν οὖν οὐκ εἴρηται περὶ τοῦ γεννηθέντος ἐκ
Μαρίας. εἰ δέ τις ὑμῶν ἕνεκα συγχωρήσειεν,
<milestone n="253d" unit="orgpage"/> ἑαυτῷ φησιν αὐτὸν ὅμοιον γενήσεσθαι καὶ οὐ τῷ
θεῷ, προφήτην ὥσπερ ἑαυτὸν καὶ ἐξ ἀνθρώπων,
ἀλλ̓ οὐκ ἐκ θεοῦ. καὶ τὸ <q>Οὐκ ἐκλείψει ἄρχων
ἐξ Ἰούδα οὐδὲ ἡγούμενος ἐκ τῶν μηρῶν αὐτοῦ</q>
μάλιστα μὲν οὐκ εἴρηται περὶ τούτου, ἀλλὰ περὶ
τῆς τοῦ Δαβὶδ βασιλείας, ἣ δὴ κατέληξεν εἰς
Σεδεκίαν τὸν βασιλέα. καὶ δὴ ἡ γραφὴ διπλῶς
πως ἔχει <q>ἕως ἔλθῃ τὰ ἀποκείμενα αὐτῷ,</q> παραπεποιήκατε
δὲ ὑμεῖς <q>ἕως ἔλθῃ ᾧ ἀπόκειται.</q>
<milestone n="253e" unit="orgpage"/> ὅτι δὲ τούτων οὐδὲν τῷ Ἰησοῦ προσήκει, πρόδηλον·
οὐδὲ γάρ ἐστιν ἐξ Ἰούδα. πῶς γὰρ ὁ καθ̓
ὑμᾶς οὐκ ἐξ Ἰωσήφ, ἀλλ̓ ἐξ ἁγίου πνεύματος
γεγονώς; τὸν Ἰωσὴφ γὰρ γενεαλογοῦντες εἰς
τὸν Ἰούδαν ἀναφέρετε καὶ οὐδὲ τοῦτο ἐδυνήθητε
<pb id="v.2.p.396"></pb>
πλάσαι καλῶς. ἐλέγχονται γὰρ Ματθαῖος καὶ
Λουκᾶς περὶ τῆς γενεαλογίας αὐτοῦ διαφωνοῦντες
<milestone n="261e" unit="orgpage"/> πρὸς ἀλλήλους. ἀλλὰ περὶ μὲν τοῦτου μέλλοντες
ἐν τῷ δευτέρῳ συγγράμματι τὸ ἀληθὲς ἀκριβῶς
ἐξετάζειν, ὑπερτιθέμεθα. συγκεχωρήσθω δὲ καὶ
ἄρχων ἐξ Ἰούδα, οὐ <q>θεὸς ἐκ θεοῦ</q> κατὰ τὰ παῤ
ὑμῶν λεγόμενα οὐδὲ <q>Τὰ πάντα δἰ αὐτοῦ ἐγένετο
καὶ χωρὶς αὐτοῦ ἐγένετο οὐδὲ ἕν.</q> ἀλλ̓ εἴρηται
καὶ ἐν τοῖς ἀριθμοῖς· <q>Ἀνατελεῖ ἄστρον ἐξ Ἰακὼβ
καὶ ἄνθρωπος ἐξ Ἰσραήλ.</q> τοῦθ̓ ὅτι τῷ Δαβὶδ
προσήκει καὶ τοῖς ἀπ̓ ἐκείνου, πρόδηλόν ἐστί
που· τοῦ γὰρ Ἰεσσαὶ παῖς ἦν ὁ Δαβίδ.
Εἴπερ οὖν ἐκ τούτων ἐπιχειρεῖτε συμβιβάζειν,
ἐπιδείξατε μίαν ἐκεῖθεν ἑλκύσαντες ῥῆσιν, ὅποι
πολλὰς πάνυ ἐγώ. ὅτι δὲ θεὸν τὸν ἕνα τὸν τοῦ
Ἰσραὴλ νενόμικεν, ἐν τῷ Δευτερονομίῳ φησίν·
<q>Ὥστε εἰδέναι δε, ὅτι κύριος ὁ θεός σου, οὗτος
θεὸς εἶς ἐστι, καὶ οὐκ ἔστιν ἄλλος πλὴν αὐτοῦ.</q>
<milestone n="262b" unit="orgpage"/> καὶ ἔτι πρὸς τούτῳ· <q>Καὶ ἐπιστραφήσῃ τῇ διανοίᾳ
σου, ὅτι κύριος ὁ θεός σου οὗτος θεὸς ἐν τῷ
οὐρανῷ ἄνω καὶ ἐπὶ τῆς γῆς κάτω καὶ οὐκ ἔστι
πλὴν αὐτοῦ.</q> καὶ πάλιν· <q>Ἄκουε, Ἰσραήλ,
κύριος ὁ θεὸς ἡμῶν κύριος εἷς ἐστι.</q> καὶ πάλιν·
<q>Ἴδετε, ὅτι ἐγώ εἰμι καὶ οὐκ ἔστι θεὸς πλὴν ἐμοῦ.</q>
ταῦτα μὲν οὗν ὁ Μωυσῆς ἕνα διατεινόμενος
μόνον εἶναι θεόν. ἀλλ̓ οὗτοι τυχὸν ἐροῦσιν·
οὐδὲ ἡμεῖς δύο λέγομεν οὐδὲ τρεῖς. ἐγὼ δὲ
λέγοντας μὲν αὐτοὺς καὶ τοῦτο δείξω, μαρτυρόμενος
<pb id="v.2.p.398"></pb>
Ἰωάννην λέγοντα· <q>Ἐν ἀρχῇ ἦν ὁ λόγος
<milestone n="262c" unit="orgpage"/> καὶ ὁ λόγος ἦν πρὸς τὸν θεὸν καὶ θεὸς ἦν ὁ λόγος.</q>
ὁρᾷς, ὅτι πρὸς τὸν θεὸν εἶναι λέγεται; εἴτε ὁ ἐκ
Μαρίας γεννηθεὶς εἴτε ἄλλος τίς ἐστιν—ἵν̓ ὁμοῦ
καὶ πρὸς Φωτεινὸν ἀποκρίνωμαι—, διαφέρει τοῦτο
νῦν οὐδέν· ἀφίημι δῆτα τὴν μάχην ὑμῖν. ὅτι
μέντοι φησὶ <q>πρὸς θεὸν</q> καὶ <q>ἐν ἀρχῇ,</q> τοῦτο
ἀπόχρη μαρτύρασθαι. πῶς οὖν ὁμολογεῖ ταῦτα τοῖς Μωυσέως;
Ἀλλὰ τοῖς Ἡσαΐου, φασίν, ὁμολογεῖ. λέγει
γὰρ Ἡσαΐας· <q>Ἰδοὺ ἡ παρθένος ἐν γαστρὶ ἕξει
καὶ τέξεται υἱόν.</q> ἔστω δὴ καὶ τοῦτο λεγόμενον
<milestone n="262d" unit="orgpage"/> ὑπὲρ θεοῦ, καίτοι μηδαμῶς εἰρημένον· οὐ γὰρ ἦν
παρθένος ἡ γεγαμημένη καὶ πρὶν ἀποκυῆσαι
συγκατακλιθεῖσα τῷ γήμαντι· δεδόσθω δὲ λέγεσθαι
περὶ ταύτης—μή τι θεόν φησιν ἐκ τῆς
παρθένου τεχθήσεσθαι; θεοτόκον δὲ ὑμεῖς οὐ
παύεσθε Μαρίαν καλοῦντες, εἰ μή πού φησι τὸν
ἐκ τῆς παρθένου γεννώμενον <q>υἱὸν θεοῦ μονογενῆ</q>
καὶ <q>πρωτότοκον πάσης κτίσεως</q>; ἀλλὰ τὸ
λεγόμενον ὑπὸ Ἰωάννου <q>Πάντα δἰ αὐτοῦ ἐγένετο
καὶ χωρὶς αὐτοῦ ἐγένετο οὐδὲ ἓν</q> ἔχει τις ἐν ταῖς
<milestone n="262e" unit="orgpage"/> προφητικαῖς δεῖξαι φωναῖς; ἃ δὲ ἡμεῖς δείκνυμεν,
ἐξ αὐτῶν ἐκείνων ἑξῆς ἀκούετε· <q>Κύριε, ὁ θεὸς
ἡμῶν, κτῆσαι ἡμᾶς, ἐκτὸς σοῦ ἄλλον οὐκ οἴδαμεν</q>·
πεποίηται δὲ παῤ αὐτῶν καὶ Ἑζεκίας ὁ βασιλεὺς
<pb id="v.2.p.400"></pb>
εὐχόμενος· <q>Κύριε, ὁ θεὸς Ἰσραήλ, ὁ καθήμενος
ἐπὶ τῶν Χερουβίμ, σὺ εἶ ὁ θεὸς μόνος.</q> μή τι
<milestone n="276e" unit="orgpage"/> τῷ δευτέρῳ καταλείπει χώραν; ἀλλ̓ εἰ θεὸς ἐκ
θεοῦ καθ̓ ὑμᾶς ὁ λόγος ἐστὶ καὶ τῆς οὐσίας ἐξέφυ
τοῦ πατρός, θεοτόκον ὑμεῖς ἀνθ̓ ὅτου τὴν παρθένον
εἶναί φατε; πῶς γὰρ ἂν τέκοι θεὸν ἄνθρωπος
οὖσα καθ̓ ὑμᾶς; καὶ πρός γε τούτῳ λέγοντος
ἐναργῶς θεοῦ <q>Ἐγώ εἰμι καὶ οὐκ ἔστι πάρεξ ἐμοῦ
<milestone n="277a" unit="orgpage"/> σώζων,</q> ὑμεῖς σωτῆρα τὸν ἐξ αὐτῆς εἰπεῖν τετολμήκατε;
<milestone n="290b" unit="orgpage"/> Ὅτι δὲ Μωυσῆς ὀνομάζει θεοὺς τοὺς ἀγγέλους,
ἐκ τῶν ἐκείνου λόγων ἀκούσατε· <q>Ἰδόντες δὲ οἱ
<milestone n="290c" unit="orgpage"/> υἱοὶ τοῦ θεοῦ τὰς θυγατέρας τῶν ἀνθρώπων ὅτι
καλαί εἰσιν, ἔλαβον ἑαυτοῖς γυναῖκας ἀπὸ πασῶν
ὧν ἐξελέξαντο.</q> καὶ μικρὸν ὑποβάς· <q>Καὶ μετ̓
ἐκεῖνο ὡς ἂν ἂν εἰσεπορεύοντο οἱ υἱοὶ τοῦ θεοῦ πρὸς
τὰς θυγατέρας τῶν ἀνθρώπων, καὶ ἐγεννῶσαν
ἑαυτοῖς· ἐκεῖνοι ἦσαν οἱ γίγαντες οἱ ἀπ̓ αἰῶνος
οἱ ὀνομαστοί.</q> ὅτι τοίνυν τοὺς ἀγγέλους φησίν,
εὔδηλόν ἐστι καὶ ἔξωθεν οὐ προσπαρακείμενον,
ἀλλὰ καὶ δῆλον ἐκ τοῦ φάναι, οὐκ ἀνθρώπους,
ἀλλὰ γίγαντας γεγονέναι παῤ ἐκείνων. δῆλον
γάρ, ὡς, εἴπερ ἀνθρώπους ἐνόμιζεν αὐτῶν εἶναι
<milestone n="290d" unit="orgpage"/> τοὺς πατέρας, ἀλλὰ μὴ κρείττονος καὶ ἰσχυροτέρας
τινὸς φύσεως, οὐκ ἂν ἀπ̓ αὐτῶν εἶπε
γεννηθῆναι τοὺς γίγαντας· ἐκ γὰρ θνητοῦ καὶ
ἀθανάτου μίξεως ἀποφήνασθαί μοι δοκεῖ τὸ τῶν
γιγάντων ὑποστῆναι γένος. ὁ δὴ πολλοὺς υἱοὺς
ὀνομάζων θεοῦ καὶ τούτους οὐκ ἀνθρώπους, ἀγγέλους
δέ, τὸν μονογενῆ λόγον θεὸν ἢ υἱὸν θεοῦ ἢ
﻿<pb id="v.2.p.402"></pb>
ὅπως ἂν αὐτὸν καλῆτε, εἴπερ ἐγίνωσκεν, οὐκ ἂν
<milestone n="290e" unit="orgpage"/> εἰς ἀνθρώπους ἐμήνυσεν; ὅτι δὲ οὐ μέγα τοῦτο
ἐνόμιζεν, ὑπὲρ τοῦ Ἰσραήλ φησιν· <q>υἱὸς πρωτότοκός
μου Ἰσραήλ</q>; τί οὐχὶ καὶ περὶ τοῦ Ἰησοῦ
ταῦτ̓ ἔφη Μωυσῆς; ἕνα καὶ μόνον ἐδίδασκε θεόν,
υἱοὺς δὲ αὐτοῦ πολλοὺς τοὺς κατανειμαμένους τὰ
ἔθνη. πρωτότοκον δὲ υἱὸν θεοῦ ἢ θεὸν λόγον ἤ
τι τῶν ὑφ̓ ὑμῶν ὕστερον ψευδῶς συντεθέντων
οὔτε ᾔδει κατ̓ ἀρχὴν οὔτε ἐδίδασκε φανερῶς.
αὐτοῦ τε Μωυσέως καὶ τῶν ἄλλων ἐπηκούσατε
<milestone n="291a" unit="orgpage"/> προφητῶν. ὁ οὖν Μωυσῆς πολλὰ τοιαῦτα καὶ
πολλαχοῦ λέγει· <q>Κύριον τὸν θεόν σου φοβηθήσῃ
καὶ αὐτῷ μόνῳ λατρεύσεις.</q> πῶς οὖν ὁ Ἰησοῦς
ἐν τοῖς εὐαγγελίοις παραδέδοται προστάττων
<q>Πορευθέντες μαθητεύσατε πάντα τὰ ἔθην, βαπτίζοντες
αὐτοὺς εἴς τὸ ὄνομα τοῦ πατρὸς καὶ τοῦ
υἱοῦ καὶ τοῦ ἁγίου πνεύματος,</q> εἴπερ μὴ καὶ
αὐτῷ λατρεύειν ἔμελλον; ἀκόλουθα δὲ τούτοις
καὶ ὑμεῖς διανοούμενοι μετὰ τοῦ πατρὸς θεολογεῖτε τὸν υἱόν...
Ὑπὲρ δὲ ἀποτροπαίων ἐπάκουσον πάλιν
ὅσα λέγει· <q>Καὶ λήψεται δύο τράγους ἐξ
αἰγῶν περὶ ἁμαρτίας καὶ κριὸν ἕνα εἰς ὁλοκαύτωμα.
<milestone n="299b" unit="orgpage"/> καὶ προσάξει ὁ Ἀαρὼν τὸν μόσχον
τὸν περὶ τῆς ἁμαρτίας τὸν περὶ ἑαυτοῦ καὶ
<pb id="v.2.p.404"></pb>
ἐξιλάσεται περὶ αὐτοῦ καὶ τοῦ οἴκου αὐτοῦ.
καὶ λήψεται τοὺς δύο τράγους καὶ στήσει αὐτοὺς
ἔναντι κυρίου παρὰ τὴν θύραν τῆς σκηνῆς τοῦ
μαρτυρίου. καὶ ἐπιθήσει Ἀαρὼν ἐπὶ τοὺς δύο
τράγους κλῆρον ἕνα τῷ κυρίῳ καὶ κλῆρον ἕνα
τῷ ἀποπομπαίῳ,</q> ὥστε ἐκπέμψαι αὐτόν, φησίν,
ἀποπομπήν, καὶ ἀφεῖναι αὐτὸν εἰς τὴν ἔρημον.
ὁ μὲν οὖν τῷ ἀποπομπαίῳ πεμπόμενος οὕτως
ἐκπέμπεται. τὸν δέ γε ἕτερον τράγον φησί· <q>Καὶ
<milestone n="299c" unit="orgpage"/> σφάξει τὸν τράγον τὸν περὶ τῆς ἁμαρτίας τοῦ
λαοῦ ἔναντι κυρίου, καὶ εἰσοίσει τοῦ αἵματος
αὐτοῦ ἐσώτερον τοῦ καταπετάσματος, καὶ ῥανεῖ
τὸ αἷμα ἐπὶ τὴν βάσιν τοῦ θυσιαστηρίου, καὶ
ἐξιλάσεται ἐπὶ τῶν ἁγίων ἀπὸ τῶν ἀκαθαρσιῶν
τῶν υἱῶν Ἰσραὴλ καὶ ἀπὸ τῶν ἀδικημάτων αὐτῶν
<milestone n="305b" unit="orgpage"/> περὶ πασῶν τῶν ἁμαρτιῶν αὐτῶν.</q> ὡς μὲν οὖν
τοὺς τῶν θυσιῶν ἠπίστατο τρόπους Μωυσῆς,
εὔδηλόν ἐστί που διὰ τῶν ῥηθέντων. ὅτι δὲ οὐχ
ὡς ὑμεῖς ἀκάθαρτα ἐνόμισεν αὐτά, πάλιν ἐκ τῶν
ἐκείνου ῥημάτων ἐπακούσατε· <q>Ἡ δὲ ψυχή, ἥτις
ἐὰν φάγῃ ἀπὸ τῶν κρεῶν τῆς θυσίας τοῦ σωτηρίου,
ὅ ἐστι κυρίου, καὶ ἡ ἀκαθαρσία αὐτοῦ ἐπ̓
αὐτῷ, ἀπολεῖται ἡ ψυχὴ ἐκείνη ἐκ τοῦ λαοῦ
αὐτῆς.</q> αὐτὸς οὕτως εὐλαβὴς ὁ Μωυσῆς περὶ
τὴν τῶν ἱερῶν ἐδωδήν.
<milestone n="305d" unit="orgpage"/> Προσήκει δὴ λοιπὸν ἀναμνησθῆναι τῶν ἔμπροσθεν,
ὧν ἕνεκεν ἐρρήθη καὶ ταῦτα. διὰ τί
γὰρ ἀποστάντες ἡμῶν οὐχὶ τὸν τῶν Ἰουδαίων
ἀγαπᾶτε νόμον οὐδὲ ἐμμένετε τοῖς ὑπ̓ ἐκείνου
λεγομένοις; ἐρεῖ πάντως τις ὀξὺ βλέπων· οὐδὲ
<pb id="v.2.p.406"></pb>
γὰρ Ἰουδαῖοι θύουσιν. ἀλλ̓ ἔγωγε ἀμβλυώττοντα
δεινῶς αὐτὸν ἀπελέγξω, πρῶτον μέν, ὅτι μηδὲ
τῶν ἄλλων τι τῶν παρὰ τοῖς Ἰουδαίοις νενομισμένων
ἐστὶ καὶ ὑμῖν ἐν φυλακῇ· δεύτερον δέ, ὅτι
θύουσι μὲν ἐν ἀδράκτοις Ἰουδαῖοι καὶ νῦν ἔτι
<milestone n="306a" unit="orgpage"/> πάντα ἐσθίουσιν ἱερὰ καὶ κατεύχονται πρὸ τοῦ
θῦσαι καὶ τὸν δεξιὸν ὦμον διδόασιν ἀπαρχὰς τοῖς
ἱερεῦσιν, ἀπεστερημένοι δὲ τοῦ ναοῦ, ἤ, ὡς αὐτοῖς
ἔθος λέγειν, τοῦ ἁγιάσματος, ἀπαρχὰς τῷ θεῷ
τῶν ἱερείων εἴργονται προσφέρειν. ὑμεῖς δὲ οἱ
τὴν καινὴν θυσίαν εὑρόντες, οὐδὲν δεόμενοι τῆς
Ἱερουσαλήμ, ἀντὶ τίνος οὐ θύετε; καίτοι τοῦτο
<milestone n="306b" unit="orgpage"/> μὲν ἐγὼ πρὸς ὑμᾶς ἐκ περιουσίας εἶπον, ἐπεί μοι
τὴν ἀρχὴν ἐρρέθη βουλομένῳ δεῖξαι τοῖς ἔθνεσιν
ὁμολογοῦντας Ἰουδαίους ἔξω τοῦ νομίζειν ἕνα θεὸν
μόνον. ἐκεῖνο γὰρ αὐτῶν μὲν ἴδιον, ἡμῶν δὲ
ἀλλότριον, ἐπεὶ τά γε ἄλλα κοινά πως ἡμῖν ἐστι,
ναοί, τεμένη, θυσιαστήρια, ἁγνεῖαι, φυλάγματά
τινα, περὶ ὧν ἢ τὸ παράπαν οὐδαμῶς ἢ μικρὰ
διαφερόμεθα πρὸς ἀλλήλους...
<milestone n="314c" unit="orgpage"/> Ἀνθ̓ ὅτου περὶ τὴν δίαιταν οὐχὶ τοῖς Ἰουδαίοις
ὁμοίως ἐστὲ καθαροί, πάντα δὲ ἐσθίειν ὡς λάχανα
χόρτου δεῖν φατε Πέτρῳ πιστεύσαντες, ὅτι,
φασίν, εἶπεν ἐκεῖνος· <q>Ἃ ὁ θεὸς ἐκαθάρισε, σὺ
μὴ κοίνου</q>; τί τούτου τεκμήριον, ὅτι πάλαι μὲν
<pb id="v.2.p.408"></pb>
<milestone n="314d" unit="orgpage"/> ἄττα ἐνόμιζεν ὀ θεὸς μιαρά, νυνὶ δὲ καθαρὰ
πεποίηκεν αὐτά; Μωυσῆς μὲν γὰρ ἐπὶ τῶν
τετραπόδων ἐπισημαινόμενος πᾶν τὸ διχηλοῦν,
φησίν, ὁπλὴν καὶ ἀναμαρυκίζον μαρυκισμὸν καθαρὸν
εἶναι, τὸ δὲ μὴ τοιοῦτον ἀκάθαρτον εἶναι.
εἰ μὲν οὖν ὁ χοῖρος ἀπὸ τῆς φαντασίας Πέτρου
νῦν προσέλαβε τὸ μαρυκᾶσθαι, πεισθῶμεν αὐτῷ·
τεράστιον γὰρ ὡς ἀληθῶς, εἰ μετὰ τὴν φαντασίαν
Πέτρου προσέλαβεν αὐτό. εἰ δὲ ἐκεῖνος ἐψεύσατο
ταύτην ἑωρακέναι, ἵν̓ εἴπω καθ̓ ὑμᾶς, τὴν ἀποκάλυψιν
<milestone n="314e" unit="orgpage"/> ἐπὶ τοῦ βυρσοδεψίου, τί ἐπὶ τηλικούτων
οὕτω ταχέως πιστεύσομεν; τί γὰρ ὁ Μωυσῆς
ὑμῖν ἐπέταξε τῶν χαλεπῶν, εἰ ἀπηγόρευσεν
ἐσθίειν πρὸς τοῖς ὑείοις τὰ τε πτηνὰ καὶ τὰ
θαλάττια, ἀποφηνάμενος ὑπὸ τοῦ θεοῦ καὶ
ταῦτα πρὸς ἐκείνοις ἐκβεβλῆσθαι καὶ ἀκάθαρτα πεφηνέναι;
<milestone n="319d" unit="orgpage"/> Ἀλλὰ τί ταῦτα ἐγὼ μακρολογῶ λεγόμενα παῤ
αὐτῶν, ἐξὸν ἰδεῖν, εἴ τινα ἰσχὺν ἔχει; λέγουσι
γὰρ τὸν θεὸν ἐπὶ τῷ προτέρῳ νόμῳ θεῖναι τὸν
δεύτερον. ἐκεῖνον μὲν γὰρ γενέσθαι πρὸς καιρὸν
περιγεγραμμένον χρόνοις ὡρισμένοις, ὕστερον δὲ
τοῦτον ἀναφανῆναι διὰ τὸ τὸν Μωυσέως χρόνῳ
τε καὶ τόπῳ περιγεγράφθαι. τοῦτο ὅτι ψευδῶς
λέγουσιν, ἀποδείξω σαφῶς, ἐκ μὲν τῶν Μωυσέως
οὐ δέκα μόνας, ἀλλὰ μυρίας παρεχόμενος μαρτυρίας,
<milestone n="319e" unit="orgpage"/> ὅπου τὸν νόμον αἰώνιόν φησιν. ἀκούετε
δὲ νῦν ἀπὸ τῆς ἐξόδου. <q>Καὶ ἔσται ἡ ἡμέρα
αὕτη ὑμῖν μνημόσυνον, καὶ ἑορτάσατε αὐτὴν
<pb id="v.2.p.410"></pb>
ἑορτὴν κυρίῳ εἰς τὰς γενεὰς ὑμῶν. νόμιμον
αἰώνιον ἑορτάσατε αὐτήν. ἀπὸ δὲ τῆς ἡμέρας
τῆς πρώτης ἀφανιεῖτε ζύμην ἐκ τῶν οἰκιῶν
ὑμῶν.</q>... πολλῶν ἔτι τοιούτων παραλελειμμένων,
ἀφ̓ ὧν τὸν νόμον τοῦ Μωυσέως αἰώνιον
ἐγὼ μὲν εἰπεῖν διὰ τὸ πλῆθος παρῃτησάμην·
ὑμεῖς δὲ ἐπιδείξατε, ποῦ τὸ παρὰ τοῦ Παύλου
μετὰ τοῦτο τολμηθὲν εἴρηται, ὅτι δὴ <q>τέλος
νόμου Χριστός.</q> ποῦ τοῖς Ἑβραίοις ὁ θεὸς
<milestone n="320b" unit="orgpage"/> ἐπηγγείλατο νόμον ἕτερον παρὰ τὸν κείμενον;
οὐκ ἔστιν οὐδαμοῦ, οὐδὲ τοῦ κειμένου διόρθωσις.
ἄκουε γὰρ τοῦ Μωυσέως πάλιν· <q>Οὐ προσθήσετε
ἐπὶ τὸ ῥῆμα, ὃ ἐγὼ ἐντέλλομαι ὑμῖν, καὶ οὐκ
ἀφελεῖτε ἀπ̓ αὐτοῦ. φυλάξασθε τὰς ἐντολὰς
κυρίου τοψ͂ θεοῦ ὑμῶν, ὅσα ἐγὼ ἐντέλλομαι ὑμῖν
σήμερον</q> καὶ <q>Ἐπικατάρατος πᾶς ὃς οὐκ ἐμμένει
πᾶσιν.</q> ὑμεῖς δὲ τὸ μὲν ἀφελεῖν καὶ προσθεῖναι
τοῖς γεγραμμένοις ἐν τῷ νόμῳ μικρὸν ἐνομίσατε,
τὸ δὲ παραβῆναι τελείως αὐτὸν ἀνδρειότερον τῷ
<milestone n="320c" unit="orgpage"/> παντὶ καὶ μεγαλοψυχότερον, οὐ πρὸς ἀλήθειαν,
ἀλλ̓ εἰς τὸ πᾶσι πιθανὸν βλέποντες...
<pb id="v.2.p.412"></pb>
<milestone n="327a" unit="orgpage"/> Οὕτω δὲ ἐστε δυστυχεῖς, ὥστε οὐδὲ τοῖς ὑπὸ
τῶν ἀποστόλων ὑμῖν παραδεδομένοις ἐμμενενήκατε·
καὶ ταῦτα δὲ ἐπὶ τὸ χεῖρον καὶ δυσσεβέστερον
ὑπὸ τῶν ἐπιγινομένων ἐξειργάσθη. τὸν
γοῦν Ἰησοῦν οὔτε Παῦλος ἐτόλμησεν εἰπεῖν θεὸν
οὔτε Ματθαῖος οὔτε Λουκᾶς οὔτε Μάρκος. ἀλλ̓
<milestone n="327b" unit="orgpage"/> ὁ χρηστὸς Ἰωάννης, αἰσθόμενος ἤδη πολὺ πλῆθος
ἑαλωκὸς ἐν πολλαῖς τῶν Ἑλληνίδων καὶ Ἰταλιωτίδων
πόλεων ὑπὸ ταύτης τῆς νόσου, ἀκούων δέ,
οἶμαι, καὶ τὰ μνήματα Πέτρου καὶ Παύλου λάθρᾳ
μέν, ἀκούων δὲ ὅμως αὐτὰ θεραπευόμενα πρῶτος
ἐτόλμησεν εἰπεῖν. μικρὰ δὲ εἰπὼν περὶ Ἰωάννου
τοῦ βαπτιστοῦ, πάλιν ἐπανάγων ἐπὶ τὸν ὑπ̓
αὐτοῦ κηρυττόμενον λόγον <q>Καὶ ὁ λόγος</q> φησὶ
<q>σάρξ ἐγένετο καὶ ἐσκήνωσεν ἐν ἡμῖν, </q> τὸ δὲ
ὅπως οὐ λέγει αἰσχυνόμενος. οὐδαμοῦ δὲ αὐτὸν
<milestone n="327c" unit="orgpage"/> οὔτε Ἰησοῦν οὔτε Χριστόν, ἄχρις οὗ θεὸν καὶ
λόγον ἀποκαλεῖ, κλέπτων δὲ ὥσπερ ἠρέμα καὶ
λάθρᾳ τὰς ἀκοὰς ἡμῶν, Ἰωάννην φησὶ τὸν βαπτιστὴν
ὑπὲρ Χριστοῦ Ἰησοῦ ταύτην ἐκθέσθαι τὴν
μαρτυρίαν, ὅτι ἄῤ οὗτός ἐστιν, ὃν χρὴ πεπιστευκέναι
<milestone n="333b" unit="orgpage"/> θεὸν εἶναι λόγον. ἀλλ̓ ὅτι μὲν τοῦτο περὶ
Ἰησοῦ Χριστοῦ φησιν Ἰωάννης, οὐδὲ αὐτὸς ἀντιλέγω.
καίτοι δοκεῖ τισι τῶν δυσσεβῶν ἄλλον
<milestone n="333c" unit="orgpage"/> μὲν Ἰησοῦν εἶναι Χριστόν, ἄλλον δὲ τὸν ὑπὸ
Ἰωάννου κηρυττόμενον λόγον. οὐ μὴν οὕτως
ἔχει. ὃν γὰρ αὐτὸς εἶναί φησι θεὸν λόγον,
τοῦτον ὑπὸ Ἰωάννου φησὶν ἐπιγνωσθῆναι τοῦ
βαπτιστοῦ Χριστὸν Ἰησοῦν ὄντα. σκοπεῖτε οὖν,
ὅπως εὐλαβῶς, ἠρέμα καὶ λεληθότως ἐπεισάγει
<pb id="v.2.p.414"></pb>
τῷ δράματι τὸν κολοφῶνα τῆς ἀσεβείας οὕτω τέ
ἐστι πανοῦργος καὶ ἀπατεών, ὥστε αὖθις ἀναδύεται
προστιθείς· <q>Θεὸν οὐδεὶς ἑώρακε πώποτε·
ὁ μονογενὴς υἱός, ὁ ὢν ἐν τοῖς κόλποις τοῦ πατρός,
<milestone n="333d" unit="orgpage"/> ἐκεῖνος ἐξηγήσατο.</q> πότερον οὖν οὗτός ἐστιν ὁ
θεὸς λόγος σάρξ γενόμενος, ὁ μονογενὴς υἱός, ὁ
ὢν ἐν τοῖς κόλποις τοῦ πατρός; καὶ εἰ μὲν αὐτός,
ὅνπερ οἶμαι, ἐθεάσασθε δήπουθεν καὶ ὑμεῖς θεόν.
<q>ἐσκήνωσε</q> γὰρ <q>ἐν ὑμῖν καὶ ἐθεάσασθε τὴν δόξαν
αὐτοῦ.</q> τί οὖν ἐπιλέγεις, ὅτι θεὸν οὐδεὶς ἑώρακε
πώποτε; ἐθεάσασθε γὰρ ὑμεῖς εἰ καὶ μὴ τὸν
πατέρα θεόν, ἀλλὰ τὸν θεὸν λόγον. εἰ δὲ ἄλλος
ἐστὶν ὁ μονογενὴς υἱός, ἕτερος δὲ ὁ θεὸς λόγος, ὡς
ἐγώ τινων ἀκήκοα τῆς ὑμετέρας αἱρέσεως, ἔοικεν
οὐδὲ ὁ Ἰωάννης αὐτὸ τολμᾶν ἔτι.
<milestone n="335b" unit="orgpage"/> Ἀλλὰ τοῦτο μὲν τὸ κακὸν ἔλαβε παρὰ Ἰωάννου
τὴν ἀρχήν· ὅσα δὲ ὑμεῖς ἑξῆς προσευρήκατε, πολλοὺς
ἐπεισάγοντες τῷ πάλαι νεκρῷ τοὺς προσφάτους
νεκρούς, τίς ἂν πρὸς ἀξίαν βδελύξαιτο; πάντα
<milestone n="335c" unit="orgpage"/> ἐπληρώσατε τάφων καὶ μνημάτων, καίτοι οὐκ
εἴρηται παῤ ὑμῖν οὐδαμοῦ τοῖς τάφοις προσκαλινδεῖσθαι
καὶ περιέπειν αὐτούς. εἰς τοῦτο δὲ
προεληλύθατε μοχθηρίας, ὥστε οἴεσθαι δεῖν ὑπὲρ
τούτου μηδὲ τῶν γε Ἰησοῦ τοῦ Ναζωραίου ῥημάτων
<pb id="v.2.p.416"></pb>
ἀκούειν. ἀκούετε οὖν, ἅ φησιν ἐκεῖνος περὶ
τῶν μνημάτων· <q>Οὐαὶ ὑμῖν, γραμματεῖς καὶ Φαρισαῖοι
ὑποκριταί, ὅτι παρομοιάζετε τάφοις κεκονιαμένοις·
ἔξωθεν ὁ τάφος φαίνεται ὡραῖος, ἔσωθεν
δὲ γέμει ὀστέων νεκρῶν καὶ πάσης ἀκαθαρσίας.</q>
<milestone n="335d" unit="orgpage"/> εἰ τοίνυν ἀκαθαρσίας Ἰησοῦς ἔφη πλήρεις εἶναι
τοὺς τάφους, πῶς ὑμεῖς ἐπ̓ αὐτῶν ἐπικαλεῖσθε τὸν θεόν;...
<milestone n="339e" unit="orgpage"/> Τούτων οὖν οὕτως ἐχόντων, ὑμεῖς ὑπὲρ τίνος
προσκαλινδεῖσθε τοῖς μνήμασι; ἀκοῦσαι βούλεσθε
τὴν αἰτίαν; οὐκ ἐγὼ φαίην ἄν, ἀλλ̓ Ἡσαΐας ὁ
προφήτης. <q>Ἐν τοῖς μνήμασι καὶ ἐν τοῖς σπηλαίοις
<milestone n="340a" unit="orgpage"/> κοιμῶνται δἰ ἐνύπνια.</q> σκοπεῖτε οὖν, ὅπως
παλαιὸν ἦν τοῦτο τοῖς Ἰουδαίοις τῆς μαγγανείας
τὸ ἔργον, ἐγκαθεύδειν τοῖς μνήμασιν ἐνυπνίων
χάριν. ὃ δὴ καὶ τοὺς ἀποστόλους ὑμῶν εἰκός
ἐστι μετὰ τὴν τοῦ διδασκάλου τελευτὴν ἐπιτηδεύσαντας
ὑμῖν τε ἐξ ἀρχῆς παραδοῦναι τοῖς πρώτοις
πεπιστευκόσι, καὶ τεχνικώτερον ὑμῶν αὐτοὺς
μαγγανεῦσαι, τοῖς δὲ μεθ̓ ἑαυτοὺς ἀποδεῖξαι
δημοσίᾳ τῆς μαγγανείας ταύτης καὶ βδελυρίας τὰ ἐργαστήρια.
<milestone n="343c" unit="orgpage"/> Ὑμεῖς δέ, ἃ μὲν ὁ θεὸς ἐξ ἀρχῆς ἐβδελύξατο
καὶ διὰ Μωυσέως καὶ τῶν προφητῶν, ἐπιτηδεύετε,
προσάγειν δὲ ἱερεῖα βωμῷ καὶ θύειν παρῃτήσασθε.
πῦρ γάρ, φασίν, οὐ κάτεισιν, ὥσπερ ἐπὶ Μωυσέως
<milestone n="343d" unit="orgpage"/> τὰς θυσίας ἀναλίσκον. ἅπαξ τοῦτο ἐπὶ Μωνσέως
<pb id="v.2.p.418"></pb>
ἐγένετο καὶ ἐπὶ Ἡλίου τοῦ Θεσβίτου πάλιν
μετὰ πολλοὺς χρόνους. ἐπεί, ὅτι γε πῦρ ἐπείσακτον
αὐτὸς ὁ Μωυσῆς εἰσφέρειν οἴεται χρῆναι καὶ
Ἁβραὰμ ὁ πατριάρχης ἔτι πρὸ τούτου, δηλώσω διὰ βραχέων...
<milestone n="346e" unit="orgpage"/> Καὶ οὐ τοῦτο μόνον, ἀλλὰ καὶ τῶν υἱῶν Ἀδὰμ
ἀπαρχὰς τῷ θεῷ διδόντων, <q>Ἐπεῖδεν ὁ θεὸς</q>
<milestone n="347a" unit="orgpage"/> φησὶν <q>ἐπὶ Ἄβελ καὶ ἐπὶ τοῖς δώροις αὐτοῦ. ἐπὶ
δὲ Κάιν καὶ ἐπὶ ταῖς θυσίαις αὐτοῦ οὐ προσέσχε.
καὶ ἐλύπησε τὸν Κάιν λίαν, καὶ συνέπεσε τὸ πρόσωπον
αὐτοῦ. καὶ εἶπε κύριος ὁ θεὸς τῷ Κάιν·
Ἵνα τί περίλυπος ἐγένου, καὶ ἵνα τί συνέπεσε
τὸ πρόσωπόν σου; οὐκ ἐὰν ὀρθῶς προσενέγκῃς,
ὀρθῶς δὲ μὴ διέλῃς, ἥμαρτες;</q> ἀκοῦσαι οὖν ἐπιποθεῖτε,
τίνες ἦσαν αὐτῶν αἱ προσφοραί; <q>Καὶ
ἐγένετο μεθ̓ ἡμέρας, ἀνήνεγκε Κάιν ἀπὸ τῶν
καρπῶν τῆς γῆς θυσίαν τῷ κυρίῳ. καὶ Ἄβελ
<milestone n="347b" unit="orgpage"/> ἤνεγκε καὶ αὐτὸς ἀπὸ τῶν πρωτοτόκων τῶν προβάτων
καὶ ἀπὸ τῶν στεάτων αὐτῶν.</q> ναί, φασίν,
οὐ τὴν θυσίαν, ἀλλὰ τὴν διαίρεσιν ἐμέμψατο
πρὸς Κάιν εἰπών· <q>Οὐκ ἐὰν ὀρθῶς προσενέγκῃς,
ὀρθῶς δὲ μὴ διέλῃς, ἥμαρτες;</q> τοῦτο ἔφη τις
πρὸς ἐμὲ τῶν πάνυ σοφῶν ἐπισκόπων· ὁ δὲ ἠπάτα
μὲν ἑαυτὸν πρῶτον, εἶτα καὶ τοὺς ἄλλους. ἡ γὰρ
διαίρεσις μεμπτὴ κατὰ τίνα τρόπον ἦν, ἀπαιτούμενος,
οὐκ εἶχεν ὅπως διεξέλθῃ, οὐδέ ὅπως πρὸς
ἐμὲ ψυχρολογήσῃ. βλέπων δὲ αὐτὸν ἐξαπορούμενον,
<pb id="v.2.p.420"></pb>
<q>Αὐτὸ τοῦτο,</q> εἶπον <q>ὃ σὺ λέγεις, ὁ θεὸς
ὀρθῶς ἐμέμψατο. τὸ μὲν γὰρ τῆς προθυμίας ἴσον
ἦν ἀπ̓ ἀμφοτέρων, ὅτι δῶρα ὑπέλαβον χρῆναι καὶ
θυσίας ἀναφέρειν ἀμφότεροι τῷ θεῷ. περὶ δὲ τὴν
διαίρεσιν ὁ μὲν ἔτυχεν, ὁ δὲ ἥμαρτε τοῦ σκοποῦ.
πῶς καὶ τίνα τρόπον; ἐπειδὴ γὰρ τῶν ἐπὶ γῆς
ὄντων τὰ μέν ἐστιν ἔμψυχα, τὰ δὲ ἄψυχα, τιμιώτερα
δὲ τῶν ἀψύχων ἐστὶ τὰ ἔμψυχα τῷ ζῶντι
καὶ ζωῆς αἰτίῳ θεῷ, καθὸ καὶ ζωῆς μετείληφε καὶ
ψυχῆς οἰκειοτέρας —διὰ τοῦτο τῷ τελείαν προσάγοντι
θυσίαν ὁ θεὸς ἐπηυφράνθη.</q>
<milestone n="351a" unit="orgpage"/> Νυνὶ δὲ ἐπαναληπτέον ἐστί μοι πρὸς αὐτούς·
διὰ τί γὰρ οὐχὶ περιτέμνεσθε; <q>Παῦλος,</q> φασίν,
<q>εἶπε περιτομὴν καρδίας, ἀλλ̓ οὐχὶ τῆς σαρκὸς
δεδόσθαι πιστεύσαντι τῷ Ἁβραάμ. οὐ μὴν ἔτι
τὰ κατὰ σάρκα ἔφη, καὶ δεῖ πιστεῦσαι τοῖς
ὑπ̓ αὐτοῦ καὶ Πέτρου κηρυττομένοις λόγοις οὐκ
ἀσεβέσιν.</q> ἄκουε δὲ πάλιν, ὅτι τὴν κατὰ σάρκα
περιτομὴν εἰς διαθήκην ὁ θεὸς λέγεται δοῦναι καὶ
<milestone n="351b" unit="orgpage"/> εἰς σημεῖον τῷ Ἁβραάμ· <q>Καὶ αὕτη ἡ διαθήκη,
ἣν διατηρήσεις ἀνὰ μέσον ἐμοῦ καὶ σοῦ καὶ ἀνὰ
μέσον τοῦ σπέρματός σου εἰς τὰς γενεὰς ὑμῶν.
καὶ περιτμηθήσεσθε τὴν σάρκα τῆς ἀκροβυστίας
ὑμῶν, καὶ ἔσται ἐν σημείῳ διαθήκης ἀνὰ μέσον
ἐμοῦ καὶ σοῦ καὶ ἀνὰ μέσον ἐμοῦ καὶ τοῦ σπέρματός
σου.</q>...ὅτε τοίνυν, ὅτι προσήκει τηρεῖν
<pb id="v.2.p.422"></pb>
τὸν νόμον, ἀναμφισβητήτως προστέταχε καὶ τοῖς
μίαν παραβαίνουσιν ἐντολὴν ἐπήρτησε δίκας,
ὑμεῖς, οἱ συλλήβδην ἁπάσας παραβεβηκότες,
ὁποῖον εὑρήσετε τῆς ἀπολογίας τὸν τρόπον; ἢ
γὰρ ψευδοεπήσει ὁ Ἰησοῦς, ἤγουν ὑμεῖς πάντη
<milestone n="351d" unit="orgpage"/> καὶ πάντως οὐ νομοφύλακες. <q>Ἡ περιτομὴ ἔσται
<milestone n="354a" unit="orgpage"/> περὶ τὴν σάρκα σου,</q> ὁ Μωυσῆς φησι. παρακούσαντες
τούτου <q>Τὰς καρδίας</q> φασὶ <q>περιτεμνόμεθα.</q>
πάνυ γε· οὐδεὶς γὰρ παῤ ὑμῖν
κακοῦργος, οὐδεὶς μοχθηρός· οὕτω περιτέμνεσθε
τὰς καρδίας. <q>Τηρεῖν ἄζυμα καὶ ποιεῖν τὸ πάσχα
οὐ δυνάμεθα</q> φασίν· <q>ὑπὲρ ἡμῶν γὰρ ἅπαξ
ἐτύθη Χριστός.</q> καλῶς· εἶτα ἐκώλυσεν ἐσθίειν
ἄζυμα; καίτοι, μὰ τοὺς θεούς, εἷς εἰμι τῶν
<milestone n="354b" unit="orgpage"/> ἐκτρεπομένων συνεορτάζειν Ἰουδαίοις, ἀεὶ δὲ προσκυνῶν
τὸν θεὸν Ἁβραὰμ καὶ Ἰσαὰκ καὶ Ἰακώβ,
οἳ ὄντες αὐτοὶ Χαλδαῖοι, γένους ἱεροῦ καὶ θεουργικοῦ,
τὴν μὲν περιτομὴν ἔμαθον Αἰγυπτίοις
ἐπιξενωθέντες, ἐσεβάσθησαν δὲ θεόν, ὃς ἐμοὶ καὶ
τοῖς αὐτόν, ὥσπερ Ἁβραὰμ ἔσεβε, σεβομένοις
εὐμενὴς ἦν, μέγας τε ὢν πάνυ καὶ δυνατός, ὑμῖν
δὲ οὐδὲν προσήκων. οὐδὲ γὰρ τὸν Ἁβραὰμ
μιμεῖσθε, βωμούς τε ἐγείροντες αὐτῷ καὶ οἰκοδομοῦντες
<milestone n="354c" unit="orgpage"/> θυσιαστήρια καὶ θεραπεύοντες ὥσπερ
<milestone n="356c" unit="orgpage"/> ἐκεῖνος ταῖς ἱερουργίαις. ἔθυε μὲν γὰρ Ἁβραάμ,
ὥσπερ καὶ ἡμεῖς, ἀεὶ καὶ συνεχῶς. ἐχρῆτο δὲ
μαντικῇ τῇ τῶν διᾳττόντων ἄστρων· Ἑλληνικὸν
ἴσως καὶ τοῦτο. οἰωνίζετο δὲ μειζόνως. ἀλλὰ
<pb id="v.2.p.424"></pb>
καὶ τὸν ἐπίτροπον τῆς οἰκίας εἶχε συμβολικόν.
<milestone n="356d" unit="orgpage"/> εἰ δὲ ἀπιστεῖ τις ὑμῶν, αὐτὰ δείξει σαφῶς τὰ
ὑπὲρ τούτων εἰρημένα Μωυσῇ· <q>μετὰ δὲ τὰ ῥήματα
ταῦτα ἐγενήθη κυρίου λόγος πρὸς Ἁβραὰμ
λέγων ἐν ὁράματι τῆς νυκτός· μὴ φοβοῦ, Ἁβραάμ,
ἐγὼ ὑπερασπίζω σου. ὁ μισθός σου πολὺς ἔσται
σφόδρα. λέγει δὲ Ἁβραάμ· δέσποτα, τί μοι
δώσεις; ἐγὼ δὲ ἀπολύομαι ἄτεκνος, ὁ δὲ υἱὸς
Μασὲκ τῆς οἰκογενοῦς μου κληρονομήσει με. καὶ
εὐθὺς φωνὴ τοῦ θεοῦ ἐγένετο πρὸς αὐτὸν λέγοντος·
οὐ κληρονομήσει σε οὗτος, ἀλλ̓ ὃς ἐξελεύσεται
<milestone n="356e" unit="orgpage"/> ἐκ σοῦ, οὗτος κληρονομήσει σε. ἐξήγαγε δὲ
αὐτὸν καὶ εἶπεν αὐτῷ· ἀνάβλεψον εἰς τὸν οὐρανὸν
καὶ ἀρίθμησον τοὺς ἀστέρας, εἰ δυνήσῃ ἐξαριθμῆσαι
αὐτούς. καὶ εἶπεν· οὕτως ἔσται τὸ σπέρμα
σου. καὶ ἐπίστευσεν Ἁβραὰμ τῷ θεῷ καὶ ἐλογίσθη
αὐτῷ εἰς δικαιοσύνην.</q>
Εἴπατε ἐνταῦθα μοι τοῦ χάριν ἐξήγαγεν αὐτὸν
καὶ τοὺς ἀστέρας ἐδείκνυεν ὁ χρηματίζων ἄγγελος
ἢ θεός; οὐ γὰρ ἐγίνωσκεν ἔνδον ὤν, ὅσον τι τὸ
<milestone n="357a" unit="orgpage"/> πλῆθός ἐστι τῶν νύκτωρ ἀεὶ φαινομένων καὶ
μαρμαρυσσόντων ἀστέρων; ἀλλ̓, οἶμαι, δεῖξαι
τοὺς διᾴττοντας αὐτῷ βουλόμενος, ἵνα τῶν ῥημάτων
ἐναργῆ πίστιν παράσχηται τὴν πάντα
κραίνουσαν καὶ ἐπικυροῦσαν οὐρανοῦ ψῆφον.
<milestone n="358c" unit="orgpage"/> ὅπως δὲ μή τις ὑπολάβῃ βίαιον εἶναι τὴν τοιαύτην
<pb id="v.2.p.426"></pb>
ἐξήγησιν, ἐφεξῆς ὅσα πρόσκειται παραθεὶς
αὐτῷ πιστώσομαι. γέγραπται γὰρ ἑξῆς· <q>Εἶπε
δὲ πρὸς αὐτόν· ἐγώ εἰμι ὁ θεὸς ὁ ἐξαγαγών σε ἐκ
χώρας Χαλδαίων, ὥστε δοῦναί σοι τὴν γῆν ταύτην
κληρονομῆσαι αὐτήν. εἶπε δέ· δέσποτα κύριε,
<milestone n="358d" unit="orgpage"/> κατὰ τί γνώσομαι, ὅτι κληρονομήσω αὐτήν; εἶπε
δὲ αὐτῷ· λάβε μοι δάμαλιν τριετίζουσαν καὶ
αἶγα τριετίζουσαν καὶ κριὸν τριετίζοντα καὶ
τρυγόνα καὶ περιστεράν. ἔλαβε δὲ αὐτῷ πάντα
ταῦτα καὶ διεῖλεν αὐτὰ μέσα· καὶ ἔθηκεν αὐτὰ
ἀντιπρόσωπα ἀλλήλοις· τὰ δὲ ὄρνεα οὐ διεῖλε.
κατέβη δὲ ὄρνεα ἐπὶ τὰ διχοτομήματα καὶ συνεκάθισεν αὐτοῖς Ἁβραάμ.</q>
Τὴν τοῦ φανέντος ἀγγέλου πρόρρησιν ἤτοι
θεοῦ διὰ τῆς οἰωνιστικῆς ὁρᾶτε κρατυνομένην,
οὐχ, ὥσπερ παῤ ὑμῖν, ἐκ παρέργου, μετὰ θυσιῶν
<milestone n="358e" unit="orgpage"/> δὲ τῆς μαντείας ἐπιτελουμένης; φησὶ δέ, ὅτι
τῇ τῶν οἰωνῶν ἐπιπτήσει βεβαίαν ἔδειξε τὴν
ἐπαγγελίαν. ἀποδέχεται δὲ τὴν πίστιν Ἁβραὰμ
προσεπάγων, ὅτι ἀληθείας ἄνευ πίστις ἠλιθιότης
ἔοικέ τις εἶναι καὶ ἐμβροντησία. τὴν δὲ ἀλήθειαν
οὐκ ἔνεστιν ἰδεῖν ἐκ ψιλοῦ ῥήματος, ἀλλὰ χρή τι
καὶ παρακολουθῆσαι τοῖς λόγοις ἐναργὲς σημεῖον,
ὃ πιστώσεται γενόμενον τὴν εἰς τὸ μέλλον πεποιημένην προαγόρευσιν...
<milestone n="351d" unit="orgpage"/> Πρόφασις ὑμῖν τῆς ἔν γε τούτῳ ῥᾳστώνης περιλέλειπται
μία, τὸ μὴ ἐξεῖναι θύειν ἔξω γεγονόσι
<milestone n="324a" unit="orgpage"/> τῶν Ἱεροσολύμων, καίτοι Ἡλίου τεθυκότος ἐν τῷ
<milestone n="324c" unit="orgpage"/> Καρμηλίῳ, καὶ οὐκ ἔν γε τῇ ἁγίᾳ πόλει.
</p></body></text></TEI.2>
